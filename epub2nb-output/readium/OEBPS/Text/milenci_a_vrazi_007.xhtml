<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>milenci_a_vrazi-2</title>
  <link href="../Styles/milenci_a__idstyles.css" rel="stylesheet" type="text/css"/>
</head>

<body xmlns:xml="http://www.w3.org/XML/1998/namespace" id="milenci_a_vrazi" xml:lang="cs-CZ">
  <div>
    <p class="MLP-text"><a id="x.12444"></a></p>

    <p class="MLP-uroven1-PARAL" id="toc_marker-2">DOBYVATELÉ<br/>
    <span class="char-style-override-1">(Červený ilustrovaný román na pokračování)</span></p>

    <p class="MLP-citat">Zrozen z&nbsp;nenávisti uspořádám<br/>
    štvanici na lásku!…</p>

    <p class="MLP-citat-autor para-style-override-2">— Michel de Chelderode</p>

    <p class="MLP-text-bez1radku">Vyrván spánku řinčením budíku, palčivou erekcí a&nbsp;krátkou ostrou bolestí při odtržení prostěradla pevně přischlého k&nbsp;tomu citlivému konečku těla doběhl Borek k&nbsp;výlevce na zdi a&nbsp;rychle zneklidněn prudkostí touhy svého těla (procitnuvší dříve než tělo samo) roztočil kohoutek naplno a&nbsp;nastavoval tvrdě tryskajícímu vodnímu kuželi tvář, ramena, prsa a&nbsp;hltavě chlemtal, až pocit hladu poněkud zeslábl. Nahý poskakoval (ručníky jsou jen pro mastňáky) v&nbsp;ranním nízkém a&nbsp;ostrém červnovém slunci a&nbsp;zalykal se bezdůvodnou, totální, tou zběsilou radostí, jež bere dech a&nbsp;svírá svalstvo křečí.</p>

    <p class="MLP-text">Modrošedé kontury závodu, věž, stanice a&nbsp;haly, v&nbsp;jitřním oparu jak kotvící letadlová loď, velkolepá, poutavá a&nbsp;vzrušující technická hračka z&nbsp;kovu pro muže&nbsp;– činnost mladšího směnového technika v&nbsp;ceně Kčs 1082,– měsíčně zabírala inženýru Borkovi Trojanovi sice třetinu fyzikálního času, ale pouhé zlomky vitální energie. Co všechno by se tady dalo dělat&nbsp;–</p>

    <p class="MLP-text">„Ovšem, ovšem…“ usmíval se Borkův šéf, laskavý, ale malátný pán vonící jemným mýdlem a&nbsp;zcela opotřebovaný desítkami služebních let, reorganizací, změn koncepcí a&nbsp;stále nových kurzů (jejichž výsledný pohyb slábne v&nbsp;sestupné spirále), vysílený sterilní technický vladyka, postávající věčně u&nbsp;okna s&nbsp;výhledem na cípek nebe za chladicí věží a&nbsp;unaveně diktující elegantní formulace závěrů posledního čehosi a&nbsp;podkladů pro příští cosi, dětina sbírající nálepky od zápalek, jehož zájem o&nbsp;technologii (způsob, jak dělat věci rychleji) už ani nedoutnal, (nad Chemical Engineering News, které Borek propašoval z&nbsp;pražské Akademie věd pod košilí na nahém těle): „Japonské rapidní antioxidanty?… Tak to vystřihněte a&nbsp;připíchněte na nástěnku.“</p>

    <p class="MLP-text">Po obědě (čtvrt kila nejlevnějšího česnekového salámu a&nbsp;půllitr bezplatného mléka) se Borek vykradl do druhého patra, po kovovém žebříku dírou ve stropě k&nbsp;vodnímu rezervoáru a&nbsp;odtud požárním žebříkem na střechu páskovny. Svlékl a&nbsp;rozestřel své montérky na rozpálený změklý asfalt do tvaru svého těla a&nbsp;opatrně se na ně rozložil. Vážnou starost mu působily drobné světlé skvrnky vyrážející porůznu po těle. Když nezabral tekutý pudr ani dehtové mýdlo (a&nbsp;chyběl „častý a&nbsp;hojný pohlavní styk“), namíchal si Borek v&nbsp;laboratoři pětiprocentní (pro nebezpečí keratolýzy ordinují lékaři nejvýš dvouprocentní) salicylový líh a&nbsp;třikrát denně se jím svědomitě potíral. A&nbsp;co nejvíc slunce. A&nbsp;vysoké polední červnové slunce dštilo žár a&nbsp;energii v&nbsp;nepřetržité hojnosti.</p>

    <p class="MLP-text">Až zalit potem vstal a&nbsp;připlížil se k&nbsp;okraji střechy. Dole na nádvoří před vchodem do správní budovy („Bílého domu“) zalévaly dvě dívky v&nbsp;bílých pláštích z&nbsp;titěrných pokojových konviček záhonek bílých gladiol, nabíraly vodu ze starého černého tendru před kotelnou a&nbsp;něžně (první za Kčs 1460,–, druhá za Kčs 1530,– měsíčně plus pětiprocentní prémie plus hodnocení plus roční účast) se skláněly ke květním kalichům.</p>

    <p class="MLP-text">Pokusy dobýt obě (první, Eriku, hned v&nbsp;prvních minutách svého zaměstnaneckého poměru, sedělať v&nbsp;osobním oddělení) trapně zkrachovaly na jejich užaslých pohledech a&nbsp;ledové zdvořilosti, za níž Borek palčivě cítil zcela ho navždy vyřazující, smrtící přezírání… Sladké holčičky svých vládnoucích papínků, vypěstované v&nbsp;omračujících vilách odpravených židovských a&nbsp;odsunutých německých komerčních ředitelů, advokátů a&nbsp;chirurgů, se skleníky zvíci Borkova rodného domku, s&nbsp;terasami, balustrádami a&nbsp;hudebními pavilonky v&nbsp;soukromých zahradách za vysokými, zdobně prolamovanými zdmi a&nbsp;dekoračními tunovými mřížemi s&nbsp;erby, uvnitř těžké lustry původních majitelů, jejich obrovské tmavé obrazy a&nbsp;zašupovací skleněné dveře přes celou délku sálů (Borek tam nahlédal z&nbsp;korun jejich stromů, se smrtící záští a&nbsp;fascinován), modré princezničky vyživované nedostatkovým telecím a&nbsp;šťávou z&nbsp;protekčních pomerančů, přijímané přednostně do nejlepších škol, čtoucí komsomolské knížky v&nbsp;sovětských originálech na polštářích úředních limuzín, myté teplou vodou tekoucí ve dne v&nbsp;noci z&nbsp;obdivuhodně tvarovaných niklových kohoutků, bidetů a&nbsp;sprch, jaké dnes už nikdo nesvede, udržované badmintonem, tenisem a&nbsp;plachtěním (menší labská plachetnice přijde na dva Borkovy roční platy), v&nbsp;zimě na tatranských sjezdovkách, v&nbsp;létě na černomořských plážích a&nbsp;o&nbsp;těch s<span>vých sprostě dlouhých tříměsíčních (Borek vystudoval techniku po večerech při práci, čtrnáct hodin zaměstnání denně a&nbsp;dovolená ročně čtrnáct dní) prázdninách výměnné vysokoškolské tábory ve Francii, Švédsku a&nbsp;Anglii, lehounce vonící importovanou parfumerií (na jakou by padl celý plat obyčejné fabričky, ale obyčejná fabrička, i&nbsp;kdyby vyhrála ve Sportce, by se tou parfumerií tak zlila, že by smrděla zas), sečtělé, kultivované, chytré, svěží, jemné, tak žádoucí&nbsp;–</span></p>

    <p class="MLP-text">Borek shlížel na obě dívky s&nbsp;touhou po něžnosti i&nbsp;touhou bolestivě se zajíkající v&nbsp;pohlaví a&nbsp;s&nbsp;nenávistí, jež prostupuje páteř.</p>

    <p class="MLP-text">„Eriko… Holky, ahój!…“ zavolal na ně přes nádvoří. Erika letmo vzhlédla k&nbsp;Borkovi (ta druhá se ani tak nenamáhala), důkladně si prohlédla nebe vysoko nad jeho hlavou a&nbsp;nevyrušena přiklekla zas k&nbsp;mečíkům.</p>

    <p class="MLP-text">„Abyste se nepřetrhly, mesdámes!“ zařval Borek. Dívky na sebe krátce pohlédly, dolily rychle vodu z&nbsp;konviček a&nbsp;tiše zmizely v&nbsp;Bílém domě.</p>

    <p class="MLP-text">S&nbsp;přimhouřenýma očima, ze slunce za víčky rudou rotaci, sestupoval Borek šerem schodiště a&nbsp;přidržoval se zábradlí. „Deš s&nbsp;náma plavčit?“ volala na něho strupatá Slávka ze skladu. Přezíravě na ni shlížel (stál o&nbsp;schod výše) úzkými štěrbinami víček, <span class="MLP-znak-kurziva-11b">má dívka stojí na bílém piedestalu jak něžná socha Madony&nbsp;</span>– „Nejdu!“</p>

    <p class="MLP-text">A&nbsp;ovšem šel a&nbsp;ovšem sám. Ležela jako vždy na svém místě těsně za drátěným plotem oddělujícím občanskou říční plovárnu od soukromého pozemku Jachtklubu, na pěstěném trávníku vyhrazeném jen některým, nepřístupná, na modré vzduchové matraci jak na rokokovém obláčku, <span class="MLP-znak-kurziva-11b">budu Ti říkat Bereniké</span>, dlouhými světlými pažemi objímala pružnou modrou oblinu pod svou bradou a&nbsp;vzhlížela nevidoucíma očima, jež nechtějí vidět sprosté a&nbsp;hlučné děje na zdupané trávě pro dav, <span class="MLP-znak-kurziva-11b">vidím totéž co Ty, bílý přístav nad oblou modrou zátokou</span>, zcela pohroužena do tichých tónů z&nbsp;malého rádijka přiloženého k&nbsp;tváři, <span class="MLP-znak-kurziva-11b">slyším je s&nbsp;Tebou, hudbu jak šepot lehounce zčeřeného moře, a&nbsp;chtěl bych s&nbsp;ní zpívat a&nbsp;s&nbsp;Tebou, Bereniké&nbsp;–</span></p>

    <p class="MLP-text">Mladík v&nbsp;plavkách imitujících leopardí kůži (pach rozpáleného oleje lesknoucího se na jeho prsou zavanul až k&nbsp;Borkovi oky drátěného plotu) zvedl srstnatou nohu, položil ji Bereniké na záda a&nbsp;stlačil ji, až se dívka prohnula i&nbsp;s&nbsp;polštářem až k&nbsp;zemi, pak ji uchopil za ramena a&nbsp;trhnutím zvedl proti sobě, útlá Bereniké se prolomila v&nbsp;pase odklánějíc se od mladíka a&nbsp;zabušila mu světlými pěstmi do zarostlé hrudi&nbsp;– Borek přiskočil k&nbsp;plotu a&nbsp;prsty sevřel drát&nbsp;– leopardí mladík přitáhl dívku k&nbsp;sobě a&nbsp;přisál se jí nad útlou klíční kost a&nbsp;jak sílilo a&nbsp;drsnělo jeho sevření, slábl a&nbsp;něžněl její odpor, až ustal, opřela se mu hlavou o&nbsp;rameno a&nbsp;zlehounka se začala lísat tváří. Mladík si ji nadhodil na záda a&nbsp;odnesl k&nbsp;bílému motorovému člunu, v&nbsp;kaskádě pěny vyrazil mocným obloukem přes řeku, jen krátkým, vprostřed toku člun ztichl a&nbsp;zmrtvěl houpaje se a&nbsp;klouzaje po drobných vlnkách, ti dva zmizeli za oslnivě bílým pažením, a&nbsp;když vlnky stáčely člun do protisměru, na přivracejícím se boku zřít už jen nohy těch dvou od kolen ke špičkám jak vystupují z&nbsp;hladiny. A&nbsp;jejich lýtka svírala úhel prozrazující překřížení těl v&nbsp;skrytu lodního dna.</p>

    <p class="MLP-text">Zasažen smekl Borek prsty z&nbsp;drátěných ok, těžce se obrátil, a&nbsp;překračuje těla nabízená brutálnímu slunci, vlekl se jak raněný po kilometrovém břehu ke kabinám, s&nbsp;odporem svlékal své vydřené hnědé plavky z&nbsp;dřevité celulózy (za Kčs 4,– z<span class="MLP-znak-kurziva-11b">&nbsp;</span>partiové prodejny), bál se podívat do zrcadla, díval se do zrcadla s&nbsp;nenávistí ke své sprosté, řvavé lačné nahotě, silou se ovládl a&nbsp;přitiskl si mokré plavky k&nbsp;tělu až do ztišení, vyběhl z&nbsp;kabiny přímo ke sprše a&nbsp;autobusem projel rozžhaveným městem s&nbsp;vlhkými vlasy, které záhy uschly a&nbsp;přestaly se třpytit, hodil plavky na svůj kavalec a&nbsp;zaryl se do nich tváří okoušeje jejich slanost, sůl <span class="MLP-znak-kurziva-11b">modré zátoky pod bílým přístavem</span> nebo slz&nbsp;– a&nbsp;vztekle se na kavalci vztyčil.</p>

    <p class="MLP-text">Ve své přízemní místnosti („pokoj hostí“ anebo „montércimra“ pro přechodné ubytování montérů, kde už druhý rok čekáme, až se uvolní něco nahoře) jich měl pět a&nbsp;pak už jen stůl, jedinou židli, plechovou skříň a&nbsp;výlevku na zdi. Z&nbsp;poloprázdného papírového kufru pod postelí, schraňujícího veškerý Borkův majetek (čtyři košile, z&nbsp;toho dvě dederonové, něco ponožek nejdoucích vždy do páru, pět knih a&nbsp;nejcennější vlastnictví, získané za půl platu od pašeráka v&nbsp;přístavu: západoněmecká dýka s&nbsp;vyskakující čepelí), vytáhl ušmud­lané číslo magazínu LIFE (to je anglicky život) a&nbsp;pohlédl na hodinky, budeme se tedy učit anglicky.</p>

    <p class="MLP-text">Na titulní stránce modré moře, vlevo zelený ostrůvek, uprostřed v&nbsp;dáli bitevní loď a&nbsp;celá pravá strana štíhlý bok jachty s&nbsp;žebříkem, po něm sestupuje do vody skoro nahá žena.</p>

    <p class="MLP-text"><span class="MLP-znak-kurziva-11b">LUXURY AND LANGUOR OF RIVIERA YACHTING. Aboard some of the world’s most elegant yachts.</span> Borek se natáhl do kufru pro slovník (ukradený ze závodní knihovny). <span class="MLP-znak-kurziva-11b">Languor:</span> ochablost, mdloba, sklíčenost; tupost.</p>

    <p class="MLP-text">Borek se vymrštil, sebral z&nbsp;prkenné podlahy ponožky včera pohozené, nacpal je do výtokového otvoru litinové výlevky na zdi (zátku erár už nepřidělil), napustil ji plnou vody a&nbsp;přisypal saponát (šlohnutý v&nbsp;laboratoři). Pak opatrně ponořil jednu bílou dederonovou košili do prací lázně.</p>

    <p class="MLP-text">Palčivé slunce pralo do okna. Nad plechovou římsou se tetelil žhavý vzduch a&nbsp;otevřeným oknem vnikal dovnitř béžový prach zviřovaný těžkými náklaďáky a&nbsp;nasládlý pach dehtu tajících střech.</p>

    <p class="MLP-text"><span>V&nbsp;místnosti mohlo být skoro 30 °C. Borek se svlékl donaha a&nbsp;ulehl na svědivou houni k&nbsp;</span><span class="MLP-znak-kurziva-11b">LIFE.</span> <span>Dvoustránka modrá mořem a&nbsp;nebem, z&nbsp;paluby skáče blondýna v&nbsp;bikinách:</span> <span class="MLP-znak-kurziva-11b">Yachting in the grand style&nbsp;– really the way to live.</span> <span>Celostránková barevná fotka z&nbsp;paluby: v&nbsp;popředí obrovský detail zlaté láhve</span> <span class="MLP-znak-kurziva-11b">BLANC DE BLANC</span> <span>ve stříbrném kbelíku s&nbsp;ledem a&nbsp;na ubruse skleněné mísy s&nbsp;horami fantastického žrádla, nad tím chlápek v&nbsp;bílých šortkách mezi třemi nádherně opálenými holkami v&nbsp;uzoučkých bikinách:</span> <span class="MLP-znak-kurziva-11b">Loewe, Eva Lau, French pianist Michel Valcourt and Ingeborg Boehm, another German girl, stand by table set with lunch and composer’s favorite white wine, blanc de blanc.</span></p>

    <p class="MLP-text"><span class="MLP-znak-kurziva-11b">RAINIER AND GRACE HAVE A&nbsp;54-FOOTER. Like many yachtsmen, Prince Rainier of Monaco has owned a&nbsp;series of vastly differing motor-powered boats.</span> Pod oknem přejela desetituna s&nbsp;vlekem a&nbsp;těžce rozřinčela skla. <span class="MLP-znak-kurziva-11b">FLEET-OWNER ENJOYS THE ELEGANCE OF HIS FLOATING VILLA:</span> bílá ložnice, modrá koupelna, červená jídelna s&nbsp;dvěma pingly v&nbsp;bílých smokinzích, knihovna v&nbsp;přírodním dřevu a&nbsp;v&nbsp;baru zelený koberec, bílá otočná křesla a&nbsp;další dva pinglové v&nbsp;bílých smokinzích. <span class="MLP-znak-kurziva-11b">„I&nbsp;don’t consider my yacht an extravagance, insists Sam Spiegel, producer of the African Queen.“</span></p>

    <p class="MLP-text">Zezadu polonahý muž s&nbsp;paží polonahé ženy na rameni, s&nbsp;rukou na bílém volantu čnícím z&nbsp;řídícího panelu lodi, její bílá příď a&nbsp;pruh modrého moře. <span class="MLP-znak-kurziva-11b">Niarchos, who is 56, and his wife Eugenie maintain homes in Bermuda, St. Moritz, Paris, London and Cap d’Antibes. But they feel most at home aboard the Creole, sailing through the Greek islands or on his private island, Spetsopoula,</span> dvoustránka nočního Monte Carla s&nbsp;tisíci světel bílých paláců, hladina černého moře jakoby rudě hořela, obrátit stránku RED CHINA’S&nbsp;PREMIER CHOU IN AFRICA a&nbsp;Borek pozorně prohlížel tři portréty muže ostrého pohledu pod mocným černým obočím.</p>

    <p class="MLP-text">V&nbsp;místnosti bylo jistě hodně přes 30 °C. Houně pod Borkovým tělem už mokvala potem a&nbsp;tu do dunění vozů pod oknem se vmísil jemný stříbrný zvuk, jako déšť přicházející z&nbsp;dálky… Panstvo v&nbsp;prvním patře se sprchuje. A&nbsp;Borek chvatně vypral svou bílou košilku (tedy celou polovinu svých bílých košil), vytrhl z&nbsp;výlevky ponožkovou zátku (tímto lze považovat ponožky za vyprané, stejně jsou už nadranc) a&nbsp;už roztáčel kohoutek naplno a&nbsp;strkal se tělem do vodního kužele, ale tohle se sprše zdaleka nevyrovná, víc vody se vycáká, než dostane k&nbsp;tělu a&nbsp;co kdybych si chtěl umejt třeba zadek? Borek vztekle zavřel kohoutek a&nbsp;s&nbsp;nenávistí vzhlédl ke stropu, zesláblý stříbrný šumot shora zas rychle sílil. Ovšem, máme v&nbsp;domě nízký tlak&nbsp;– a&nbsp;Borek pomstylačně zas kohoutek roztočil naplno, až se motorově roztřásl, tak když se nemůžu sprchovat já, tak ať šlechta v&nbsp;prvním patře taky nemůže, tak všecku vodu domu do kanálu! Kéž by bez vody zašli&nbsp;– a&nbsp;brzo. Uvolní se místo nahoře. Oni musí zajít brzo: languor je ochablost, mdloba, sklíčenost; tupost.</p>

    <p class="MLP-text">Borek vyňal zpod slamníku své kalhoty vyžehlené tlakem tak, že skoro stály samy o&nbsp;sobě, a&nbsp;začal se oblékat. Za zády náhle vodní pleskot: odtok nestačil svádět tak mohutný přítok, voda se řinula přes obrubu přímo k&nbsp;Borkovu papírovému kufru. A&nbsp;do ticha po zavření kohoutku&nbsp;– mezi jednotlivými zběsilými Borkovými údery koštětem do nenáviděného stropu, ať se ti nahoře tedy aspoň leknou&nbsp;– shora rychle zas sílící posměch vítězných stříbrných bubínků.</p>

    <p class="MLP-text">Její autobus projíždí kolem 21.20 a&nbsp;už v&nbsp;21.04 přecházel Borek u&nbsp;autobusové stanice a&nbsp;opětovně se díval na hodinky. Šedý autobus přijel před půl desátou, Borek utíkal ke dvířkám vlečňáku a&nbsp;prodral se až dozadu do rohu se zaobleným stropem, seděla tam na svém místě a&nbsp;jako vždy ani tentokrát nevzhlédla k&nbsp;Borkovi, když stanul těsně nad ní. Tři stanice tmou Tovární ulice, pak světla hlavní třídy a&nbsp;za ní náměstí, dívka se na sedadle slabě pohnula a&nbsp;Borek si rozechvěle o&nbsp;šev kalhot třel svou zvlhlou dlaň. Autobus brzdil, dívka vstala, a&nbsp;jak v&nbsp;tlačenici míjela Borka, pohladil jí připravenou rukou ňadro, netrvalo to ani vteřinu, nikdy se přitom na sebe nepodívali a&nbsp;dívka už vystupovala a&nbsp;Borek jel dál a&nbsp;vystoupil až u&nbsp;mostu přes Labe.</p>

    <p class="MLP-text">Nad černou řekou v&nbsp;přístavu na zábradlí a&nbsp;na můstku k&nbsp;molu čekalo šestnáct stínů na tu, která sem nikdy nepřijde. V&nbsp;oknech nových bloků Hrnčířské ulice, vysoko jak v&nbsp;pevnostní zdi, sytě mžourala červenavá světýlka ložnicových lampiček. Jak laskavý přístav svítilo do tmy nádraží.</p>

    <p class="MLP-text">Pražský rychlík přivezl vagony žen a&nbsp;čekající muži si je rychle rozebírali, stisky rukou, květiny, polibky a&nbsp;smích, bouchání dvířek aut, spěch k&nbsp;tramvajím a&nbsp;už zas prázdno.</p>

    <p class="MLP-text">Do ztichlé haly se snášel peruťový šumot stropních zářivek jak padající sníh. V&nbsp;čekárně pololežela dívka s&nbsp;tváří na stolní desce. Borek si ji prohlédl přes sklo, vešel do čekárny a&nbsp;posadil se naproti. Dívka mu zírala přímo do tváře. Borek se plaše usmál. Dívka naň civěla bez hnutí brvy ještě hodnou chvíli, pak zvedla obličej a&nbsp;uložila jej druhou tváří na stůl. Vzadu z&nbsp;hlavy jí trčely dva dojemné culíky stisknuté holčičími červenými beruškami.</p>

    <p class="MLP-text">Tramvaje už skoro přestaly jezdit a&nbsp;Borek vykročil do noci na nekonečnou cestu zpět. Z&nbsp;černého nebe shlížely mrazivé hvězdy, přihlížející již tolika nočním pochodům, už Alexandrovým a&nbsp;Caesarovým, a&nbsp;již tolika nočním útěkům… A&nbsp;nepřestajně novým výpadům.</p>

    <p class="MLP-text">Když odemykal domovní dveře, začínalo se už šeřit. Prošel chodbou a&nbsp;zadními vrátky na dvorek k&nbsp;plotu, sáhl po své uvolněné laťce, protáhl se do sousední ubohé zahrádky a&nbsp;pod králíkárnou nahmatal vejce. Mají televizor, tak nač potřebují ještě tolik vajec? Na zpáteční cestě sklidil pár hrstí rybízu a&nbsp;nacpal si je přímo do úst.</p>

    <p class="MLP-text">Doma si vajíčka naklepl o&nbsp;hranu stolu, vysál je a&nbsp;zapil vodou z&nbsp;kohoutku. Svlékl kalhoty a&nbsp;pečlivě si je rozestřel pod slamník. Rozprostřel sako přes lenoch židle, láskyplně načechral ramena a&nbsp;uhladil klopy. Do košile vetkl ramínko a&nbsp;starostlivě ji pověsil na okenní kliku. Trenky z&nbsp;něho spadly už při svlékání kalhot, jejich dávno už nepružná guma byla přichycena jen zavíracím špendlíkem, a&nbsp;teď je skopal i&nbsp;s&nbsp;ponožkami do hromádky na zem. Potřel si tělo pálícím salicylovým lihem, nahý (pyžama jsou jen pro paďoury) se zahrabal do svědivé houně, v&nbsp;kufru pod kavalcem nahmatal svou dýku, vsunul si ji pod polštář a&nbsp;pevně stiskl.</p>

    <p class="MLP-text">S&nbsp;Maddou to bylo ovšem snadné, ale Madda Serafinová není… není čistá.</p>

    <p class="MLP-text">„Vážně bys mohla?…“ jásal Borek. „A&nbsp;ještě dneska? No to je nádherný, to je fantasticky báječný. V&nbsp;pět? Samozřejmě že se mi to hodí, ohromně se mi to hodí, a&nbsp;kde se sejdeme? Někde ve městě? Jen si řekni, já za tebou přijdu třeba…“</p>

    <p class="MLP-text">„V&nbsp;městě je šílený vedro. Tam nechcu.“</p>

    <p class="MLP-text">„Tak půjdem na plovárnu…“</p>

    <p class="MLP-text">„Ekluje se mi dát se očumovat tím milionem blbců tam.“</p>

    <p class="MLP-text">„Já vím o&nbsp;takovým malým jezírku v&nbsp;lese, kdybychom vyjeli v&nbsp;půl páté nakléřovským autobusem&nbsp;–“</p>

    <p class="MLP-text">„Autobusem! Ani nápad.“</p>

    <p class="MLP-text">„Tak já bych zkusil objednat taxík… Ale ne, to je maličkost, mám teď spoustu prachů…“</p>

    <p class="MLP-text">„Neblbni. Přídu za tebou do montércimry. V&nbsp;pět.“</p>

    <p class="MLP-text">„Za mnou… do montércimry… Ale vůbec ne, jen jsem si prve myslel, ale ne, samozřejmě že jsem rád, to bude nádherný, fantasticky báječný…“</p>

    <p class="MLP-text">Borek se přiřítil z&nbsp;práce v&nbsp;půl třetí domů, přeustlal všech pět kavalců, vydrhl podlahu, koštětem vymetl pavučiny z&nbsp;rohů, umyl okna novinovým papírem, přeutřel mapu schnoucí podlahy, běžel nakoupit, prostřel stůl krepovým papírem, na něj zelená letní jablka, kilo pomerančů a&nbsp;nanukový dort, láhev bílého vína „Pražská směs“, dvě vinné sklenky vypůjčené z&nbsp;hospody Na vinklu proti záloze Kčs 20,– a&nbsp;ohromnou desku bonboniéry Royal za sto čtyřicet korun. Aby se Ti u&nbsp;mě líbilo&nbsp;–</p>

    <p class="MLP-text">Madda se pohodlně natáhla na kavalec, opřela se o&nbsp;lokty a&nbsp;dala si zapálit cigaretu. Není čistá. Je ovšem velmi mladá. A&nbsp;krásná. Jak začít?</p>

    <p class="MLP-text">„Máš tady šílenej hic,“ řekla Madda a&nbsp;oklepla popel na podlahu.</p>

    <p class="MLP-text">„Je tady horko, to opravdu je… veliké… Kdybys chtěla, dal bych na okno deku, aby sem slunce…“</p>

    <p class="MLP-text">„A&nbsp;udusíme se, viď,“ řekla Madda, zvedla ruce nad hlavu, stáhla si šaty a&nbsp;zas se uložila. „Co ty vlastně pořád děláš, že tě není nikde vidět?“</p>

    <p class="MLP-text">„Já… pořád jsem někde… V&nbsp;jednom fofru, to víš… Teď se učím anglicky…“</p>

    <p class="MLP-text">„Vážně? No to ti chválím. Hele, co je to <span class="MLP-znak-kurziva-11b">dlaendz</span>?“</p>

    <p class="MLP-text"><span class="MLP-znak-kurziva-11b">„</span>Dlaendz?… To zní divně…“</p>

    <p class="MLP-text">„Je to z&nbsp;jedný anglický písničky. <span class="MLP-znak-kurziva-11b">Dlaendz ev jú,“</span> zazpívala Madda, „to <span class="MLP-znak-kurziva-11b">ev jú</span> je jako <span class="MLP-znak-kurziva-11b">vaše,</span> to vím, ale to <span class="MLP-znak-kurziva-11b">dlaendz</span>!“</p>

    <p class="MLP-text">„Není to <span class="MLP-znak-kurziva-11b">hands</span> nebo <span class="MLP-znak-kurziva-11b">hearts</span> nebo…“</p>

    <p class="MLP-text">„Povídám <span class="MLP-znak-kurziva-11b">d-l-a-e-n-d-zzz.</span> Anglickej slovník nemáš?“</p>

    <p class="MLP-text">„Mám, ale to se musí napřed vědět, jak se to píše, víš? V&nbsp;angličtině totiž&nbsp;–“</p>

    <p class="MLP-text">„To vím, že se všecko píše jinak. Tak blbá zas nejsu!“</p>

    <p class="MLP-text">„Promiň, já jsem jen… Máš pravdu, že… Ono to už vadí samotným Angličanům a&nbsp;tak teď chtějí zjednodušit a&nbsp;zreformovat…“</p>

    <p class="MLP-text"><span class="MLP-znak-kurziva-11b">„Dlaendz ev jú, dzi hórios dejzvizant jú…,“</span> zpívala Madda pojídajíc bonbony Royal po hrstech a&nbsp;zapíjejíc je teplajícím vínem. „Ty a&nbsp;hele,“ řekla po vyčerpání delšího repertoáru (některá čísla dvakrát i&nbsp;vícekrát, všechna pak absolutně nesrozumitelná kromě přečetných <span class="MLP-znak-kurziva-11b">dz</span> a&nbsp;<span class="MLP-znak-kurziva-11b">jú),</span> „žes ty ještě neměl holku?“</p>

    <p class="MLP-text">„Já?… Jak ti napadlo zrovna teď, jestli já jsem…“</p>

    <p class="MLP-text">„Neměl. To je srandovní. A&nbsp;dojemný a&nbsp;tak. Vážně, je to prima. Kolik máš járů?“</p>

    <p class="MLP-text">„Pětadvacet… Čtvrt století.“</p>

    <p class="MLP-text">„To je hezký. Vážně.“</p>

    <p class="MLP-text">„Ale aby sis nemyslila, už v&nbsp;Brně na škole…“</p>

    <p class="MLP-text">„Nech to. A&nbsp;jak se učíš tu anglinu, to podle slovníku nebo jak?“</p>

    <p class="MLP-text">„Podle knížky a&nbsp;novin a&nbsp;magazínů…“</p>

    <p class="MLP-text">„A&nbsp;máš tady ňákej magazín? Tak ukaž!“ A&nbsp;Madda si listovala v&nbsp;magazínu LIFE, ve svém černém kombiné krásná jak ty ženy na těch jachtách a&nbsp;jezdila prstem od čokolády po řádcích, „…&nbsp;jachtování v&nbsp;grand stylu… reálně cesta životem… docela mi to de, co? Rainier a&nbsp;Grace, to je Grace Kelly, monacká kněžna, a&nbsp;co je to floating villa?“</p>

    <p class="MLP-text">„Plovoucí vila…“</p>

    <p class="MLP-text">„Tu bych chtěla mít…“</p>

    <p class="MLP-text">Borek jí jemně položil dlaň na rameno a&nbsp;Madda strpěla ten dotyk, spíš vypadala dotčeně, když Borek tu ruku zas odtáhl, ale to už jen proto, aby dolil zbytek vína&nbsp;–</p>

    <p class="MLP-text">„Tú&nbsp;– tú&nbsp;– tú&nbsp;– tú&nbsp;– tú&nbsp;–“ zavřískal klakson pod oknem, „Pětkrát!“ spočítala to Madda, bleskově si přetáhla šaty přes hlavu a&nbsp;už se vykláněla z&nbsp;okna. „Už jdu&nbsp;–“ křikla do ulice. Nápadně nenápadně tam parkoval inženýr Secký v&nbsp;otevřené modré felicii, ten studený sviňák&nbsp;–</p>

    <p class="MLP-text">„S&nbsp;tím tě nepustím,“ řekl Borek zastavující dveře svým tělem a&nbsp;odhodlaně svíraje za zády kov kliky a&nbsp;pantů.</p>

    <p class="MLP-text">„Neblázni, teď ti nemůžu vysvětlovat… Ale musím k&nbsp;němu, rozumíš?“</p>

    <p class="MLP-text">„Nepustím tě.“</p>

    <p class="MLP-text">„Ale já k&nbsp;němu chcu!“</p>

    <p class="MLP-text">„Ne!“</p>

    <p class="MLP-text">„Víš, ty seš prima a&nbsp;tak… My dva jsme šíleně jiný, Borku, a&nbsp;v&nbsp;něčem zas jako stejný… Pusť, prosím tě.“</p>

    <p class="MLP-text">„Ne.“</p>

    <p class="MLP-text">Madda vztekle dupla a&nbsp;rozhlédla se po montércimře, postoupila k&nbsp;Borkovi&nbsp;– tiskl kování dveří, až mu klouby zbělely&nbsp;– náhle uskočila na stranu, s&nbsp;rukou opřenou o&nbsp;pelest se lehce přemetla přes kavalec, elegantně překonala další, skokem na podokenici, kopnutím shodila střevíčky na ulici a&nbsp;seskočila za nimi. Smích, rozjíždění vozu a&nbsp;ticho.</p>

    <p class="MLP-text">Borek bušil pěstí do kovových trubkových čel, proč jsem měl tolik ohledů k&nbsp;děvce, dveře i&nbsp;okno by neuhlídal nikdo, neměl jsem držet dveře&nbsp;– MĚL JSEM DRŽET JI!</p>

    <p class="MLP-text">Smiluj se konečně a&nbsp;sestup ke mně, <span class="MLP-znak-kurziva-11b">chci vzhlížet k&nbsp;Tobě stojící na piedestalu,</span> ale TY to nechceš, VY ŽÁDNÁ to nechcete, dychtíte být loveny a&nbsp;znásilněny, bezbrannému muži vyhraženo zoufalství osamělého doupěte, noci jsou nejhorší, pálící houně pálí rozpálenou nahotu, i&nbsp;železné trubky postele už pálí a&nbsp;mokrý polštář přilepený k&nbsp;břichu mučivě není žena&nbsp;– Borek cítil praménky potu stékající mu po zádech, bocích a&nbsp;stehnech a&nbsp;horečně otevřenými ústy vdechoval svůj horký pach, na černém nebi džungle hvězd nad džunglí země&nbsp;– na níž je láska kořist pro dobyvatele.</p>

    <p class="MLP-text">Odpoledne bylo nebe tak modré, že řeka z&nbsp;něj zmodrala jak moře. Na dvou lánech a&nbsp;kotevním řetězu upoután zářil u&nbsp;mola oslnivě bílý parník <span class="MLP-znak-kurziva-11b">Elbeschloss.</span></p>

    <p class="MLP-text">Dívka se usmála první a&nbsp;pak zas. V&nbsp;bílých šatech a&nbsp;bílých střevíčkách s&nbsp;pásky nad kotníky <span class="MLP-znak-kurziva-11b">chtěl bych Ti líbat kotníky</span> přešla posléze z&nbsp;paluby po můstku a&nbsp;váhavě sestupovala na navigaci. Stáli proti sobě a&nbsp;usmívali se.</p>

    <p class="MLP-text">„Jak se jmenuješ?… Já jsem Borek. Borek Trojan. A&nbsp;ty?“</p>

    <p class="MLP-text">„Ich? Inge. Ingeborg Boehm.“</p>

    <p class="MLP-text-bez1radku"><span class="MLP-znak-kurziva-11b">and Ingeborg Boehm, another German girl</span>… <span class="MLP-znak-kurziva-11b">blanc de blanc</span></p>

    <p class="MLP-text">Siréna znovu zaječela a&nbsp;němečtí turisté se spěšně vraceli na loď.</p>

    <p class="MLP-text">„Kam pluješ, do Prahy nebo už zas zpátky do Německa?… A&nbsp;kde tam bydlíš… Rozumíš mi?…“</p>

    <p class="MLP-text">Dívka nerozuměla a&nbsp;řekla řadu slov, jimž nebylo rozumět. Zmlkli a&nbsp;stáli těsně u&nbsp;sebe. Znovu zazněla siréna.</p>

    <p class="MLP-text">Tu dívka jakoby bezděčně položila Borkovi ruku na rameno. Obrátil její dlaň vzhůru a&nbsp;dotkl se jí rty. Dívka se vytrhla a&nbsp;za ječení sirén vyběhla na můstek, prošla pasovou kontrolou a&nbsp;se zdviženou paží stanula u&nbsp;zábradlí.</p>

    <p class="MLP-text">Loď vyplula proti proudu a&nbsp;jemně natáčela příď<span class="MLP-znak-kurziva-11b">, jel bych s&nbsp;Tebou do Švédska a&nbsp;dál k&nbsp;čistým bílým přístavům Severu,</span> lodní motory ztichly, <span class="MLP-znak-kurziva-11b">sedět s&nbsp;Tebou na palubě, smát se a&nbsp;pít oranžádu brčkem,</span> proud obracel lodní příď zvolna od jihu k&nbsp;severu, <span class="MLP-znak-kurziva-11b">v</span>&nbsp;<span class="MLP-znak-kurziva-11b">bílém proutěném křesílku pod Tvým oknem, až se probudíš</span> a&nbsp;motory zabraly naplno a&nbsp;parník se sunul k&nbsp;horizontu. Ingeborg se zdviženou paží na vysoké vzdalující se palubě…</p>

    <p class="MLP-text">Má dívka na bílém piedestalu&nbsp;– leč odjela. JE PRYČ.</p>

    <p class="MLP-text">A&nbsp;tedy já sám vzhůru na ten podstavec, languor je jen pro modré kretény, co mají jachty a&nbsp;co jim vezmem vodu, aby zašli ještě dřív než brzo, vzít sokl ztečí&nbsp;–</p>

    <p class="MLP-text">Jak divoký pes ulicemi města až do večera a&nbsp;noci, po asfaltu stáda antilop, tu je jedna – už jde pryč, zas jedna – aha, čekala na tohohle blbce, tuhle&nbsp;– vchází do domu, co tyhle dvě&nbsp;– zdrhají tramvají, tamta&nbsp;– moc stará, na tudletu&nbsp;– všecko prchá před vzpřímeným lovcem, je třeba taky trochu taktiky, triků a&nbsp;lsti… kam chodí v&nbsp;noci zvěř?</p>

    <p class="MLP-text">Do ztichlé nádražní haly se snášel tichý šumot zářivek jak pohřbívající sníh, prázdné chodby a&nbsp;spící čekárna. Na peróně pár schoulených siluet na lavičkách a&nbsp;u&nbsp;železných sloupků… po šerém betonu kráčel ženský stín.</p>

    <p class="MLP-text">Za ní: jede posledním nočním vlakem (taneční botičky, malá kabelka), tedy odněkud, ne někam, (sama) nevyšlo ti to, mně taky ne, (nohy jak z&nbsp;titulní stránky LIFE), nejvíc dvacet&nbsp;– dvaadvacet let. Došla až na konec peronu k&nbsp;soupravě tmavých prázdných vagonů, otočila se (tvář jak Panenka Maria).</p>

    <p class="MLP-text">Za ní, podél hlubokého kolejiště s&nbsp;lesklými pásy kolejnic až k&nbsp;lunaparku návěstních světel výjezdu, dívčí tvář v&nbsp;rudé, zelené a&nbsp;bílé záři a&nbsp;dívčí kotníky <span class="MLP-znak-kurziva-11b">chtěl bych Ti líbat kotníky</span> po betonu pryč a&nbsp;zas až na konec peronu ke spícím tichým vagonům, <span class="MLP-znak-kurziva-11b">jel bych s&nbsp;Tebou na Aljašku a&nbsp;dál,</span> rudá světelná maska smývána zelenou a&nbsp;zelená světlem samým, <span class="MLP-znak-kurziva-11b">k</span>&nbsp;<span class="MLP-znak-kurziva-11b">bílým plážím Pacifiku, kde se nahé dívky smějí a&nbsp;hrají si s&nbsp;míčem,</span> betonem pryč, <span class="MLP-znak-kurziva-11b">sedět s&nbsp;Tebou na terase, smát se a&nbsp;pít oranžádu brčkem,</span> na přejezdu už rachotí poslední noční vlak <span class="MLP-znak-kurziva-11b">v</span>&nbsp;<span class="MLP-znak-kurziva-11b">bílém proutěném křesílku s&nbsp;mandolínou na trávě pod Tvým oknem, až se probudíš</span> a&nbsp;Borek dívku předehnal a&nbsp;zastavil jí cestu.</p>

    <p class="MLP-text">„Nevíte náhodou…,“ vypravil ze sebe chabě, „kdy nám to jako přesně jede…“</p>

    <p class="MLP-text">Poodstoupila krok a&nbsp;jako by se ho štítila, obešla Borka obloukem a&nbsp;už zas metla až na konec peronu. Za ní až k&nbsp;soupravě prázdných vagonů&nbsp;– kdyby ušla ještě deset kroků (Borek vytrhl z&nbsp;kapsy kapesník a&nbsp;třímal jej v&nbsp;mokré dlani jak zbraň), předběhnout, otevřít dveře prvního vagonu, jednou rukou jí nacpat kapesník do tlamy, druhou ji zvednout, vhodit, zavřít dveře, zajistit zevnitř páčkou a&nbsp;hned na podlaze kořist dobyvatele&nbsp;–</p>

    <p class="MLP-text">Dívka utíkala k&nbsp;přijíždějícímu vlaku, vyběhla po schůdkách a&nbsp;práskla za sebou dveřmi. Já Ti nechtěl ublížit, ale… Dveře bouchaly a&nbsp;noční vlak se rozjel k&nbsp;výjezdu.</p>

    <p class="MLP-text">V&nbsp;noci tady máme pusto jak na vraždu nebo lásku. Čím víc o&nbsp;těchhle dvou aktech přemýšlím, tím menší v&nbsp;nich shledávám rozdíl.</p>

    <p class="MLP-text">Ze svého poledního (velcí dravci spí v&nbsp;poledne) výsluní na střeše páskovny se plížil Borek s&nbsp;přimhouřenýma očima, za víčky rudou rotaci, už za tři hodiny začne veliký lov a&nbsp;místo pro zažití kořisti už vyhlédnuto v&nbsp;lese za restaurací Větruší.</p>

    <p class="MLP-text">„Deš s&nbsp;náma plavčit?“ zapípala v&nbsp;šeru schodiště strupatá Slávka ze skladu. Přezíravě na ni shlížel (stál o&nbsp;schod výše) úzkými štěrbinami víček, <span class="MLP-znak-kurziva-11b">má dívka&nbsp;–</span> štěrbinami víček vidět vše a&nbsp;nic se neprozrazuje, statný kus je tahle antilopa, tuhé maso a&nbsp;strupy nebude potmě vidět.</p>

    <p class="MLP-text">„Tak jdem spolu plavčit. A&nbsp;pak tancovat na Větruši. Obleč se na to jak na svatbu!“</p>

    <p class="MLP-text">„Vážně pudeš? No to je senza!“ plesala antilopa, všecky dychtí po svém skolení.</p>

    <p class="MLP-text">Jak pak slábla zář z&nbsp;restaurační terasy Větruše lámajíc se a&nbsp;tratíc mezi kmeny, šla Slávka stále neochotněji. Se skousnutým rtem, aby ztajil zrychlující se dech, a&nbsp;s&nbsp;obočím napitým potem (v kapse dýku a&nbsp;roubíkový kapesník) svíral Borek zvlhlou dlaní dívčinu ruku a&nbsp;shrben kupředu jak tahoun vlekl ji za sebou ze světla dál ke svému vyhlédnutému místu.</p>

    <p class="MLP-text">„Tady že něco uvidíme?“ řekla náhle a&nbsp;zastavila se.</p>

    <p class="MLP-text">„Už jen kousek… Už tam hned jsme…“</p>

    <p class="MLP-text">Už jen k&nbsp;můstku a&nbsp;za ním pěšinkou po svahu vzhůru zbývajících dvacet kroků. Je tam takový dolík.</p>

    <p class="MLP-text">Za můstkem se dívka rozhodně zastavila a&nbsp;vyškubla Borkovi svou ruku. „Dál teda nejdu.“</p>

    <p class="MLP-text">„Ale neblázni, vždyť přece…“ (Napětím mu selhával hlas.)</p>

    <p class="MLP-text">„Nejdu.“</p>

    <p class="MLP-text">„Ale musíme se dostat už jen nad tyhle stromy a&nbsp;pak už…“</p>

    <p class="MLP-text">„Kdyby ses viděl, jak vypadáš…“ V&nbsp;jejím hlase zazněl poprvé strach.</p>

    <p class="MLP-text">„Sám se nemůžu vidět… Leda bys mi půjčila zrcátko…“</p>

    <p class="MLP-text">Dívka zřetelně poodstoupila zpět, takže podávala Borkovi zrcátko už ve vzpažení. Tvrdě ji rafl za zápěstí a&nbsp;trhl k&nbsp;sobě silou, která je oba překvapila. Alespoň dívčin odpor náhle ustal. Strnulá překročila zrcátko v&nbsp;černé trávě a&nbsp;už jak tele nechala se dovést vzhůru oněch posledních dvacet kroků. V&nbsp;dolíku se Borek rychle rozhlédl: křoví husté jak v&nbsp;džungli. A&nbsp;zaposlouchal se do nočního vzduchu: v&nbsp;dálce na terase začali zas hrát. Teď už může ječet&nbsp;– nicméně si Borek přihotovil do hrsti kapesník stočený jak roubík.</p>

    <p class="MLP-text">„Tady už neuvidíme nic,“ řekla bezbarvým hlasem, a&nbsp;když ji Borek objal, dívka mu chladnokrevně, ostře a&nbsp;účinně vrazila své hranaté tvrdé koleno do tříselné krajiny dokonale zchromujícím způsobem. S&nbsp;pěstmi u&nbsp;prsů jak na běžecké dráze seběhla pak dlouhým volným krokem k&nbsp;můstku a&nbsp;ztratila se na vozovce tygrované stíny kmenů.</p>

    <p class="MLP-text">Až vychladlé sliny na chumáčcích trávy, kterou bolestí vyrval zuby ze země, zkonejšily Borkovu cukající horkou tvář. Pomalu se zvedl. Z&nbsp;černého nebe naň laskavě shlížel měsíční disk <span class="MLP-znak-kurziva-11b">ta vypasená líná hvězdná kráva Kterou už držíme v&nbsp;elektronické ohlávce a&nbsp;co nevidět ji začnem dojit Mezitím trhnem Venuši, abychom si ji stačili ochočit dřív, než Měsíc po mlíku začne dojit krev A&nbsp;začnem si nahánět do stáda Severku a&nbsp;ceckatou Kasiopeju A&nbsp;jednu krávu za druhou A&nbsp;Velký Žebřiňák nám bude svážet sextiliony konví analyticky ryzího železa a&nbsp;niklu Kanec Mars… tomu necháme jeho eliptický výběh, zbude na semeno a&nbsp;pro školní exkurze, jak kdysi vypadaly starodávné hvězdy A&nbsp;lapnem a&nbsp;těžce vyjebáme Slunce a&nbsp;šlemy jeho ohnivého plazmatu svedeme magnetickým potrubím do antarktických ledů A&nbsp;vrazíme to do Mlíkařský dráhy, až se rozvříská a&nbsp;rozkoší vyklene břicho do transgalaktického niklového autobánu&nbsp;–</span></p>

    <p class="MLP-text">Při foxtrotovém vykročení Borek zakopl o&nbsp;kořen a&nbsp;svalil se do chladné trávy. Odrážeje se rukama i&nbsp;nohama skulil se se smíchem po svahu dolů, a&nbsp;když u&nbsp;můstku vstal, mocně pocítil žízeň a&nbsp;současně hlad. Byl už zase fit a&nbsp;několika hmaty si zjednal pevný důkaz, že je zas nádherně fit i&nbsp;tam dole. Sešel pod můstek, nabíral vodu hrstmi, pil a&nbsp;omýval si obličej. Utrhl několik mladých výhonků, strčil je do úst, trhl jimi, zahodil očesané větvičky a&nbsp;žvýkal listí a&nbsp;vyplivoval je zaplaven prudkou lítostí, že tu holku nepoložil dřív než ona jeho. Zvedl pěsti k&nbsp;prsům a&nbsp;volným krokem se rozběhl po stříbročerně tygrovaném asfaltu dolů k&nbsp;městu.</p>

    <p class="MLP-text--0-12">Jak rozsvícený dort čekalo v&nbsp;údolí, rozvalené a&nbsp;přimknuté k&nbsp;roztínajícímu je černému říčnímu údu. Indiánským stepem&nbsp;– sto kroků během a&nbsp;sto dlouhých loveckých&nbsp;– k&nbsp;němu Borek postupoval po asfaltu, betonu a&nbsp;dláždění.</p>

    <p class="MLP-dopis-bez1radku">NEJSTARŠÍ NEREZIVĚJÍCÍ nůž světa má mezi svými exponáty Tambovské muzeum. Pochází z&nbsp;Indie a&nbsp;byl vyroben z&nbsp;téhož železa jako známý sloup v&nbsp;Dillí, který už šest století stojí pod širým nebem a&nbsp;nedotkla se jej ještě rez.</p>

    <p class="MLP-uroven3-nadpis"><a id="x.12447"></a>Kdo je kdo<br/>
    Madda Serafinová (19)</p>

    <p class="MLP-text-bez1radku--I">Bosá tmavovlasá holčička jen v&nbsp;šatečkách bez kalhotek pod obrubníkem chodníku, kam vítr navál hladké hřebínky béžového spadového prachu, hrne si ručkama prach přes nohy, pokládá se doň na záda a&nbsp;hrne si jej dál přes tělíčko až k&nbsp;bradě. Jako děti v&nbsp;Ostende, Biarritzu, Soči, Cannes a&nbsp;Miami (na pláži v&nbsp;mořském písku pod rodičovským láskyplným pohledem).</p>

    <p class="MLP-text--I">„Ale to přece nesmíš říkat, že tatínka a&nbsp;maminku nepotřebujeme…,“ šeptala zděšeně krásná zlatovlasá učitelka (zpod modré koverkotové sukně jí vykukovala bílá krajka kombiné). Celá třída se smála, když učitelka rvala zničenou sukni a&nbsp;natržené kombiné ze židle natřené uponem. Celá třída žalovala na Maddu, zvedali ruce s&nbsp;očima ještě zvlhlýma smíchem.</p>

    <p class="MLP-text--I">Madda neměla rodiče. Když děti musely na večeři domů a&nbsp;ulice nekonečných ohrad, skladů s&nbsp;osleplými okny a&nbsp;houštím pýru za rezavými drátěnými ploty smazala tma, kandelábry se rozblikaly jak neony světových velkoměst ve filmovém týdeníku a&nbsp;spustily své stříbrné elektrické stany. Se sluncem to nikdy nebylo tak krásné.</p>

    <p class="MLP-text--I">Při školním testu jako jediná ze třídy neznala jméno hlavy státu. Do vytečkovaného řádku za otázku „Nejkrásnější město světa?“ vepsala krasopisně „Laxnberk“ (z&nbsp;34 žáků odpovědělo 19 „Praha“, 11&nbsp;„Moskva“, 3 nevěděli).</p>

    <p class="MLP-text--I">Madda měla tři školy, všecky základní a&nbsp;neukončené. Ve čtrnácti letech strkala šest hodin denně antirevmatické náplasti (celkem neškodné a&nbsp;některé zaměstnankyně si je lepily na břicho i&nbsp;proti zánětu vejcovodu) jako nejmladší zaměstnankyně podniku za necelých Kčs 400,– měsíčně. V&nbsp;náplastech bylo krásně, všechny ženy nosily bílé pláště a&nbsp;o&nbsp;přestávce chodily svačit pod nádherný starý kaštan (skáceli jej, aby se získalo místo pro parkování aut zaměstnanců. <span>Z&nbsp;512 za</span>městnanců vlastnili 4 automobily Spartak, dekorované místo nedostatkového chromu hliníkově šedým nátěrem).</p>

    <p class="MLP-text--I">Vývojový technolog PhMr. Filip Očko nabídl Maddě, aby se u&nbsp;něho v&nbsp;laboratoři opalovala. Chodila tam ráda, i&nbsp;když by měla vlastně raději pleť co nejbělejší (byla však snědá celý rok). Oba si nasazovali kožené brýle s&nbsp;černými skly. Madda se svlékala do půl těla a&nbsp;magistr zapínal UV-lampu.</p>

    <p class="MLP-text--I">Nato byla převedena (jeden elegantní inženýr s&nbsp;jedním laskavým doktorem jí vysvětlili nutnost podepsat, že odchází na vlastní žádost, čímž přišla o&nbsp;týden dovolené) do sklárny, kde prohlížela na pásu postupující láhve zezadu prosvícené. Tady nebyly společné svačiny, jednak exportní zakázka stíhala zakázku přednostní a&nbsp;co chvíli se muselo fofrovat kvůli nějakému výročí něčeho, jednak se makalo v&nbsp;akordu a&nbsp;chtěli si něco vydělat. Z&nbsp;důvodů Maddě neznámých převedli ji jednoho dne do jatek. Smrad a&nbsp;krev jí vůbec nevadily a&nbsp;poprvé v&nbsp;životě se dosyta najedla. Zvědavě přihlížela vykládání dobytka z&nbsp;vagonů, porážkám, čtvrcení a&nbsp;bourání masa.</p>

    <p class="MLP-text--I">Při defloraci mladým, hezkým ženatým řezníkem cítila Madda jen bolest a&nbsp;strach před otěhotněním. Řezník jí hned po aktu podepsal propustku k&nbsp;zubaři, protože se lekl její náhlé bledosti, ale musela mu slíbit, že s&nbsp;tím nepůjde k&nbsp;doktorovi, protože by z&nbsp;toho měla nepříjemnosti (stalo se to dopoledne v&nbsp;pracovní době) a&nbsp;protože to do týdne stejně sroste. Madda jela do města, pršelo a&nbsp;chodila dlouho ulicemi, zastavovala se u&nbsp;výkladů a&nbsp;vcházela do obchodů, všude bylo nádherně málo lidí, tak přepychově volno&nbsp;– byla jakživa poprvé v&nbsp;městě dopoledne v&nbsp;pracovní době&nbsp;– a&nbsp;připadalo jí to úžasné. V&nbsp;Grandu se posadila k&nbsp;musicboxu, byla v&nbsp;kavárně sama, po velikých oknech tiše splýval déšť a&nbsp;Madda si přehrávala desku za deskou, poručila si přinést krabičku drahých cigaret Memfis a&nbsp;dvě vykouřila, bylo to krásné půldne a&nbsp;vrátila se do jatek až na konec směny. S&nbsp;řezníkem byla pak ještě několikrát, ale propustku jí už nechtěl podepsat, protože se tenkrát vrátila z&nbsp;města moc pozdě.</p>

    <p class="MLP-text--I">Při výrobě vinných klobás přinášeli kbelík červeného vína už osolený, aby zaměstnanci neupíjeli, ale pak se nějak domluvili s&nbsp;mistrem, vínko se pilo a&nbsp;osolilo se, až co pak v&nbsp;kýblu zbylo. Kradlo se tam jako všude jinde, a&nbsp;když pak zavřeli spoustu řezníků (ten její dostal devět let za nějaké salámy), šoupli Maddu za řeku do střekovské mydlárny.</p>

    <p class="MLP-text--I">Pak taky balila zdravotnickou keramiku, oblepovala páskou kartony piva, škrabala brambory v&nbsp;závodní kuchyni… celkem je dost jedno, co děláte. Jen když potkala některou spoludělnici ze starých náplastí, zavzpomínaly spolu na svačiny pod starým kaštanem. Jen krátce, jinak si neměly vlastně co říct.</p>

    <p class="MLP-text--I">O&nbsp;atentátu na Kennedyho se dověděla u&nbsp;holičky, když se začalo s&nbsp;účesy „Jacqueline“, ale na Maddu to neudělalo žádný dojem, tyhle věci jsou jen pro lidi, kteří nemusí vstávat v&nbsp;pět ráno do práce. Na Alžír a&nbsp;Severní Vietnam přispěla vždy korunou, až když daly všecky holky z&nbsp;oddělení. Při dílenské desetiminutovce se dověděla o&nbsp;čínské kulturní revoluci a&nbsp;poprvé a&nbsp;naposledy veřejně vystoupila s&nbsp;prohlášením, že i&nbsp;na naše vedoucí kádry by se měla zahájit palba. Druhý den s&nbsp;ní poprvé v&nbsp;životě mluvil podnikový ředitel, měl zlatý pečetní prsten („Tak na tyhle panáky dřem&nbsp;–“), poprvé jela osobním autem (nákladním už mockrát a&nbsp;jednou se milovala v&nbsp;korbě pětituny za jízdy), a&nbsp;nakonec z&nbsp;toho vytloukla týdenní poukaz do Karlových Var.</p>

    <p class="MLP-text--I">Hned prvního dne (přijela do Varů v&nbsp;16.52) se intimně sblížila s&nbsp;berberským studentem a&nbsp;poprvé pocítila pohlavní rozkoš. K&nbsp;orgasmu nikdy nedospěla, ale líbilo se jí to a&nbsp;mohla to dělat libovolně dlouho. Dělali to celých šest dní ve studentově pokoji a&nbsp;vždy až těsně před uzavírací 22.&nbsp;hodinou spěchala do svého pokoje v&nbsp;zotavovně Suvorov, který sdílela s&nbsp;třemi starými družstevnicemi ze Spišské Magury, jimž nerozuměla ani slova.</p>

    <p class="MLP-text--I">Nezapomenutelné bylo poslední odpoledne, kdy Berber odjel a&nbsp;Madda objevila Karlovy Vary. Uchvácena vracela se znovu a&nbsp;znovu do aristokratického Sadového parku a&nbsp;prochodila tam celý večer před odjezdem, fascinována kovovými smetanovými ornamenty Sadové kolonády a&nbsp;umělým jezírkem, pod jehož hladinou zářily barevné reflektory. Na dosah ruky v&nbsp;trávě u&nbsp;cesty spaly dvě labutě.</p>

    <p class="MLP-text-bez1radku--12-0">První patro Grandu: pološero, kouř, vedro, řev, sto teenagerů, jeden číšník v&nbsp;propocené košili (sází piva bez ptaní a&nbsp;hned inkasuje) a&nbsp;jeden music-box, Maddina láska.</p>

    <p class="MLP-text">Ve tři jsou tady už všichni: Robek, Šmudla, Jaryn, Čára, Citron, Tarzan, Torero, Runda, Sajtka, Fizule, Mikádo, Mrcina a&nbsp;Panda. „Popojeď&nbsp;–“ zavrčela Madda na Fizuli, posadila se k&nbsp;rohu stolu co nejblíže music-boxu a&nbsp;položila před sebe bílý tácek, Yveta Simonová s&nbsp;Milanem Chladilem zpívali <span class="MLP-znak-kurziva-11b">Mít kam jít.</span></p>

    <p class="MLP-text">„…&nbsp;a nohy jak vocucanej nanuk!“ řekl Čára a&nbsp;smáli se všichni kromě Mrciny (šlo o&nbsp;její nohy).</p>

    <p class="MLP-text">„Ty máš ale hlody,“ řekla Mrcina.</p>

    <p class="MLP-text"><span>„Takový nohy mít můj čokl, tak ho prásknu a&nbsp;štěkám sám!“ řekl Čára (náš bavitel a&nbsp;jinak kompletní trotl) a&nbsp;smáli se všichni kromě Mrciny.</span></p>

    <p class="MLP-text">„Máš ale hlody,“ řekla Mrcina (posledně byla v&nbsp;parku za Chemičkou zároveň s&nbsp;Robkem, Citronem, Tarzanem a&nbsp;Torerem, Čára měl ten večer šichtu).</p>

    <p class="MLP-text">„Takový nohy mít u&nbsp;postele, tak se bojím šáhnout pro nočník!“ řekl Čára a&nbsp;smáli se všichni i&nbsp;s&nbsp;Mrcinou (zjevně bude dnes Čára s&nbsp;Mrcinou v&nbsp;parku za Chemičkou).</p>

    <p class="MLP-text">Na bílém tácku před Maddou přistálo pivo, Madda odpočítala z&nbsp;hrsti mincí korunu a&nbsp;čtyři desetníky. S&nbsp;další korunou došla k&nbsp;music-boxu a&nbsp;zmáčkla tlačítko <span class="MLP-znak-kurziva-11b">Michèle.</span> Položila ruce na oblý plexiskleněný kryt a&nbsp;něžně po něm přejížděla dlaněmi. Dnes budu poprvé se svým miláčkem.</p>

    <p class="MLP-text"><span class="MLP-znak-kurziva-11b">„I&nbsp;love you I&nbsp;love you I&nbsp;love you“</span></p>

    <p class="MLP-text">„Nerozmajzni se přitom!“ křikl odzadu Torero (spolu se Sajtkou jsme ho jednou vzaly do parku za Chemičkou a&nbsp;docela nám tam chlapec zhasl, akorát že se zpotil, jak se kasal, a&nbsp;měl to maličký jak prasečí mrcásek).</p>

    <p class="MLP-text"><span class="MLP-znak-kurziva-11b">„I&nbsp;want you I&nbsp;want you I&nbsp;want you“</span></p>

    <p class="MLP-text"><span class="MLP-znak-kurziva-11b">Frank má krásný bílý ruce, jaký musí mít asi kněz Frank jen šeptá a&nbsp;hladí</span> Ještě jednu fošnu a&nbsp;jdu. Dnes budem poprvé úplně spolu. <span class="MLP-znak-kurziva-11b">Frank je mý modrý blues A&nbsp;je má první opravdická láska.</span></p>

    <p class="MLP-text"><span class="MLP-znak-kurziva-11b">„I&nbsp;need you I&nbsp;need you I&nbsp;need you“</span></p>

    <p class="MLP-text">„Hele Maddu, jak si chrochtá…“</p>

    <p class="MLP-text">„Je z&nbsp;toho na větvi…“</p>

    <p class="MLP-text">„Jak bagr nad psím hovnem…“</p>

    <p class="MLP-text">Deska dozněla. Madda se vrátila ke stolu, zvedla půllitr a&nbsp;upíjela dlouhým tahem. Civěli na ni. Holky mě nenávidějí, protože jsem daleko nejhezčí. Kluci… známe se z&nbsp;parku za Chemičkou. Šmudla je zkrátka Šmudla. Nejdrsnější člen Tarzan s&nbsp;prsama jak vojenská houně a&nbsp;čím dál níž víc srsti asi jak tibetskej yak v&nbsp;děčínské zoo, stejně smrdí, při milování parní buchar a&nbsp;po něm hejká radostí jak čerstvě podojená koza. Ještě nejlepší byl Robek, moc hezkej horkej černej kluk a&nbsp;přesnej šaman na kytaru&nbsp;– nechal mě s&nbsp;mokrým břichem ležet v&nbsp;zabláceným listí.</p>

    <p class="MLP-text">Madda odstrčila nedopité pivo a&nbsp;vložila do úst táfličku Chiclet’s žvýkačky, po té z&nbsp;úst voní, a&nbsp;vhodila další korunu do automatu, znovu <span class="MLP-znak-kurziva-11b">Michèle.</span> „Aj lav ju, aj lav ju, aj lááv jú&nbsp;–“ bzučela nakloněna nad třpytnou rotaci desky. „Zas ten cajdák&nbsp;–“ ozývalo se za ní. Už je neposlouchala, už jdu odtud pryč, „aj vont ju, aj vont ju, aj vóónt jú&nbsp;–“, svědomitě žvýkala, klonila hlavu do taktu a&nbsp;jakmile zazněl refrén <span class="MLP-znak-kurziva-11b">„I&nbsp;need you“,</span> vyšla s&nbsp;ním ven.</p>

    <p class="MLP-text">Přecpaná tramvajka projížděla tovární čtvrtí dolního města, kde všechny zdi mají stejně podivně šedohnědou barvu a&nbsp;tramvajovým kolům v&nbsp;lůžku kolejnic chybí veselý zvuk kovu na kovu (z nebe sem spadají tisíce vagonů popílku) a&nbsp;viklavě šplhala vzhůru. Jak se za skly objevovaly první stromy, ještě béžové prachem, a&nbsp;lidé vystupovali, vnikal na plošinu čerstvější vzduch, jakoby nasládlý, a&nbsp;na konečné, docela už nahoře, bylo náhle opravdové léto, zelené koruny kvetoucích lip, a&nbsp;když Madda vystupovala („Páni bojovníci! Tady jim roste tráva i&nbsp;mezi kolejema!“), prudce čistý vzduch jak omamující úder.</p>

    <p class="MLP-text">Dům číslo 26 byl pastelově modrý a&nbsp;ohromný s&nbsp;ohromnými okny jak z&nbsp;jiného století. Do vestibulu by se dalo postavit ještě pár slušných kvartýrů a&nbsp;po schodech mohli jít tři nájemníci vedle sebe dolů a&nbsp;tři nahoru a&nbsp;ani by se nemuseli vyhýbat.</p>

    <p class="MLP-text">V&nbsp;prvním patře na vysokých bílých dveřích dvě stříbrné tabulky: Ing.&nbsp;F.&nbsp;Secký a&nbsp;Ing.&nbsp;H.&nbsp;Secká. Už se párkrát rozváděli, ale jaksi bydlí spolu pořád dál… kdopak by se taky hnul z&nbsp;tohohle zámku.</p>

    <p class="MLP-text">Madda natáhla ruku ke zvonku a&nbsp;vtom jí zděšeně ucukla.</p>

    <p class="MLP-text">Žvejka! Vyplivla žvýkačku na zem, ale ten chuchvaleček tak křičel z&nbsp;modrobílých kostek podlahy, že jej zas sebrala a&nbsp;přilepila si jej na vnitřní stranu podpatku. Zvonek pak zazněl odkudsi zhloubi znovu a&nbsp;dlouho nikdo nepřicházel. Posléze se dveře malinko pootevřely a&nbsp;Madda vklouzla škvírou dovnitř.</p>

    <p class="MLP-text">„Počkej…,“ smál se Frank uhýbaje v&nbsp;šeru Maddiným polibkům, „pojď snad napřed dál…“</p>

    <p class="MLP-text">Dovedl Maddu do velikého pokoje a&nbsp;usadil na kraj pohovky.</p>

    <p class="MLP-text">„Může to být džinfiz?“</p>

    <p class="MLP-text">„Jéje!“</p>

    <p class="MLP-text">Frank zmizel a&nbsp;Madda zírala na rozsáhlý bílý a&nbsp;bleděfialový koberec. Zula se a&nbsp;v&nbsp;punčochách jej opatrně přešla. Gramorádio tiše hrálo. Pokoj byl příliš veliký. U&nbsp;zdi dřevěná socha nahé černošky skoro v&nbsp;přírodní velikosti, rozhodně větší než chudák Mrcina. Jen si dej s&nbsp;Čárou pod lavičkou, mrzáčku.</p>

    <p class="MLP-text">„Proč ses zula?“ řekl Frank s&nbsp;dvěma sklenkami v&nbsp;rukou.</p>

    <p class="MLP-text">„Ty chodíš doma v&nbsp;botách?“</p>

    <p class="MLP-text">„Někdy v&nbsp;botách, někdy bos až po krk.“</p>

    <p class="MLP-text">Nesmím vypadat jak husa. Madda si nazula lodičky a&nbsp;znovu přešla po koberci snažíc se vyrýt podpatky co nejhlubší důlky.</p>

    <p class="MLP-text">„Nesedneš si?“</p>

    <p class="MLP-text">„Nechce se mi.“</p>

    <p class="MLP-text">„Napiješ se?“</p>

    <p class="MLP-text">Bláznivě dobrý pití, ale tady se to asi nepije ex. Frank to do sebe hodil na ex.</p>

    <p class="MLP-text">„Doraž to, já zas přinesu.“</p>

    <p class="MLP-text">„Nepiju jak kočí.“</p>

    <p class="MLP-text">Zasmál se a&nbsp;přinesl veliký alpakový šejkr na šest dávek. Nalili si, vypili na ex a&nbsp;usmáli se na sebe.</p>

    <p class="MLP-text">„Proč se ti vlastně říká Madda?“</p>

    <p class="MLP-text">„Když jsem byla ještě malá, neuměla jsem svý jméno správně říct.“</p>

    <p class="MLP-text">„To je roztomilé.“</p>

    <p class="MLP-text">„Ale radši bych slyšela Maggije.“</p>

    <p class="MLP-text">„Ale to se vyslovuje Magi.“</p>

    <p class="MLP-text">„Tak to ne, to jsou přeci kostky do polívky.“</p>

    <p class="MLP-text">Frank se smál jak houpací kůň. „Slyšel jsem o&nbsp;tobě, že máš jakési… trable se svými bratry.“</p>

    <p class="MLP-text">„Úplně děsný. Julda je prorok, svatej, rozumíš, ale někdy šíleně votravnej. A&nbsp;Alex… Alex je zkrátka ďábel. Šílenej ďábel.“</p>

    <p class="MLP-text">„Šíleně zajímavý, ale já myslel… jestli Alex tě někdy… neobtěžuje…“</p>

    <p class="MLP-text">„Alex si to se mnou chtěl udělat už mockrát, jéje, to bych ti mohla povídat věci!“</p>

    <p class="MLP-text">„Ale ty samozřejmě&nbsp;–“</p>

    <p class="MLP-text">„Samozřejmě nic. Podívej, já když jen kejvnu prstem&nbsp;– ale nic.“</p>

    <p class="MLP-text">„Kejvni na mě prstem&nbsp;–“ Frank se křenil jak houpací kůň.</p>

    <p class="MLP-text">„Křeníš se jak houpací kůň!“</p>

    <p class="MLP-text">„Snad by ses kvůli tomu nedurdila…“</p>

    <p class="MLP-text">„Tak mě neštvi.“</p>

    <p class="MLP-text">„Já chtěl jen zvědět…“</p>

    <p class="MLP-text">„Můžeš bejt úplně klidnej. S&nbsp;Alexem vůbec nic… a&nbsp;teď už teprv ne, když mám tebe…“</p>

    <p class="MLP-text">„Pojď sem ke mně…“</p>

    <p class="MLP-text">Madda přistoupila k&nbsp;Frankovu křeslu a&nbsp;zavřela oči. Frank voní… <span class="MLP-znak-kurziva-11b">A</span>&nbsp;<span class="MLP-znak-kurziva-11b">Frankovy nádherný bílý ruce Trochu chladný, jaký musí mít kněz, když čaruje v&nbsp;kostele Frank nikdy nelíbá, jen šeptá ty svoje tajný a&nbsp;strašný slovíčka A&nbsp;ty jeho dvě jemný a&nbsp;chytrý zvířata čarují</span> a&nbsp;ničí&nbsp;–</p>

    <p class="MLP-text">„Franku, miláčku… já nechci takhle.“</p>

    <p class="MLP-text">„Já taky ne. Jdi se teď vykoupat. Vezmeš si pak ten červený župan.“</p>

    <p class="MLP-text">Červený župan přehozen přes stoličku u&nbsp;vany a&nbsp;Madda tiskla čelo k&nbsp;chladným černým dlaždičkám, já ho miluju, až se z&nbsp;toho sebe bojím, no tak se už trochu, holka, vzpamatuj, aspoň na chvilku&nbsp;– a&nbsp;napřed za sebou zamkni. Ale nač?</p>

    <p class="MLP-text">Koupelna tedy ohromná a&nbsp;skvělá a&nbsp;moje vůbec první koupelna, páč doma máme jen výlevku na zdi a&nbsp;fabrická umyvárna je jen hromadná pařírna prasat. Nač jsou tady všechny tyhle srandovní stříbrný serepetičky? Teče z&nbsp;toho voda dolů, nahoru a&nbsp;i šikmo do stran a&nbsp;ve vaně pevná sprcha nad hlavou i&nbsp;pancéřová do ruky, obě se studenou i&nbsp;teplou, tři ohromný mýdla v&nbsp;bílých síťkách, na misce čtvrtý jak velkej grapefruit.</p>

    <p class="MLP-text">Madda se utírala do malého barevného ručníčku, pak zkusila větší krémový a&nbsp;pak ještě větší s&nbsp;oranžovými pruhy, aby sis nemyslel, že se neumím koupat v&nbsp;opravdický koupelně, a&nbsp;rázně stáhla z&nbsp;chromové tyče modrý froté zvíci prostěradla. Náruč použitého textilu pak rozsela po mokré podlaze, <span class="MLP-znak-kurziva-11b">k</span>&nbsp;<span class="MLP-znak-kurziva-11b">takovéhle koupelně patří mít služku.</span></p>

    <p class="MLP-text">Neškodí vidět věci jak opravdu jsou (v&nbsp;obrovském nepravidelném zrcadle): Přesný ramena. Podprsenka zapotřebí jen u&nbsp;plavek kvůli mravopočestnosti a&nbsp;jinak jen v&nbsp;zimě pro zahřátí (objem 91&nbsp;cm). Tohle břicho se při předvádění nemusí zatáhnout ani o&nbsp;milimetr a&nbsp;kolem pasu to dělá pohádkových 58 cm. O&nbsp;bocích a&nbsp;zadku stačí říct 89 centimetrů a&nbsp;to jsou supermíry pro Hollywood. Nohy a&nbsp;všecko dohromady: perfektní covergirl. Je to vidět. Vidím to. Vím o&nbsp;tom. A&nbsp;teď taky vím, žes mě nezahnal do vany z&nbsp;lásky, ale abych ti nesmrděla. Je zdravý vidět věci, jak opravdu jsou.</p>

    <p class="MLP-text">„Uvidím tě ještě dneska?“ smál se Frank skřípavě za dveřmi a&nbsp;tak se zamknout. „Už jen pár vteřin…,“ a&nbsp;dám si záležet, aby to dělalo solidních dvacet minut.“</p>

    <p class="MLP-text">Madda se s&nbsp;požitkem hrabala v&nbsp;křišťálových a&nbsp;zlatých hlavičkách flakonů u&nbsp;zrcadla a&nbsp;marnotratně se kropila chanely, revlony, rubinsteiny a&nbsp;odekolony, na nehty cyklámový <span class="MLP-znak-kurziva-11b">Pearl Cutex 73 Orchidea</span> a&nbsp;řasy touhle maskarou nebo touhle, ne, touhle. Co tady máš na oční víčka? Zas Revlon? Tak pocem: <span class="MLP-znak-kurziva-11b">Frosty Green, Frosty Blue, Frosty Brown, Frosty White, Frosty Lavender, Frosty Smoke&nbsp;–</span> to je všecko? Zlatou nemáš, ale to je shocking, příště ať ji tady vidím! No a&nbsp;pro dnešek to splácám touhle bílou, něco modrý, střihnout lavendrem a&nbsp;přes to trošku toho frostysmoku. A&nbsp;teď ještě nějakej ten sprej, já miluju sprej, ať už z&nbsp;něj stříká cokoliv…</p>

    <p class="MLP-text">Frank už tloukl na dveře. „Ale vždyť už letím Tak ještě deset minut navrch, darling.“</p>

    <p class="MLP-text">Madda si oblékla připravený červený župan, ale na dveřích visely další dva, modrý a&nbsp;fialový, oba rozhodně lepší než určený červený, který byl už trochu obnošen, Madda tedy odhodila červený župan na zem a&nbsp;vyzkouševši důkladně oba ostatní, zvolila nakonec modrý a&nbsp;upjala si jej až ke krku.</p>

    <p class="MLP-text">„Doufám, že jsem tě nenechala dlouho čekat, drahoušku…,“ šklebila se pak v&nbsp;pokoji na Franka.</p>

    <p class="MLP-text">„Ta půlhodina už utekla,“ křenil se Frank, jako když se sype koks.</p>

    <p class="MLP-text">„Snad by ses kvůli tomu nedurdil…“</p>

    <p class="MLP-text">Tvářil se uraženě a&nbsp;mlčel. Tihle nóbl lidi potřebujou občas mezi vočička pěstičku.</p>

    <p class="MLP-text">„Franku&nbsp;– mám nápad.“</p>

    <p class="MLP-text">Snažil se tvářit už zas mile. Přetvařoval se.</p>

    <p class="MLP-text">„Budem dělat sex.“</p>

    <p class="MLP-text">Polkl naprázdno a&nbsp;po nějaké chvíli: „Chceš to?“</p>

    <p class="MLP-text">„Ano.“</p>

    <p class="MLP-text">„Řekni to nahlas!“ Sám skoro už křičel.</p>

    <p class="MLP-text">„Ano! Chci!“</p>

    <p class="MLP-text">Vyskočil, hnal se ke dveřím a&nbsp;otevřel obě křídla dokořán. Za nimi ještě větší cimra než tahle příliš veliká.</p>

    <p class="MLP-text">Ale jaký to byl pokoj… <span class="MLP-znak-kurziva-11b">Bylo to celý modrý a&nbsp;bílý a&nbsp;perfektní A&nbsp;krásný Širokánská rozestlaná nádherná bílá postel A&nbsp;u&nbsp;postele květiny</span></p>

    <p class="MLP-text">„Franku… Miláčku… Odpusť, já prve dělala trošku fóry, protože jsem myslela…“</p>

    <p class="MLP-text">„Dobře. Malá sladká… Maddo, holčičko…“</p>

    <p class="MLP-text">…&nbsp;protože Ti nemůžu říct, že já zatím skoro vždycky zažila lásku za lavičkou v&nbsp;zabláceným listí a&nbsp;na schodech, v&nbsp;korbě, ve stanu a&nbsp;ve křoví a&nbsp;v&nbsp;nákladním výtahu a&nbsp;že byli na mě hrubí a&nbsp;suroví a&nbsp;zlí…</p>

    <p class="MLP-text">„Svlékni se… Jsi nádherná, Maddo. Jsi… snad dokonalá.“</p>

    <p class="MLP-text">„Ty seš nádhernej… Ty jsi dokonalý…“</p>

    <p class="MLP-text">…&nbsp;<span class="MLP-znak-kurziva-11b">protože šeptáš a&nbsp;hladíš a&nbsp;máš ruce jak kněz, papež je nemůže mít jemnější Ty jsi mé modré blues A&nbsp;jsi má první láska…</span></p>

    <p class="MLP-text">„Chceš se teď se mnou milovat?“ Frank teď mluvil zbytečně hlasitě.</p>

    <p class="MLP-text">„Už jsem ti řekla…“</p>

    <p class="MLP-text">„Chci, abys mi to říkala… A&nbsp;nešeptej to! Chceš se mnou dělat sex?“ Skoro už křičel.</p>

    <p class="MLP-text">„Ano, chci.“</p>

    <p class="MLP-text">„Řekni to nahlas!“</p>

    <p class="MLP-text">„Ano! ANO!“</p>

    <p class="MLP-text">„A&nbsp;uděláš teď pro mne něco?“</p>

    <p class="MLP-text">„Všecko.“</p>

    <p class="MLP-text">„Tak si oblíkni tohle…“ Hlas se mu náhle zadrhl, vytrhl ze skříně a&nbsp;podával Maddě dlouhé bílé krajkové&nbsp;–</p>

    <p class="MLP-text">„Ale to jsou svatební šaty!“</p>

    <p class="MLP-text">„To nic, toho si nevšímej… Slíbilas mi, že pro mne uděláš…“</p>

    <p class="MLP-text">„Všecko na světě.“</p>

    <p class="MLP-text">„Tak si to natáhni.“</p>

    <p class="MLP-text">„Ale nebudu mít nic pod tím…“</p>

    <p class="MLP-text">„Nevadí. Dělej! Prosím tě… a&nbsp;nezlob se, že… ale já…“</p>

    <p class="MLP-text">Madda opatrně vjížděla rukama do šatů, zvedla je s&nbsp;lokty nad hlavu a&nbsp;nábožně oblékala.</p>

    <p class="MLP-text">„Franku, to je nádhera…“</p>

    <p class="MLP-text">…&nbsp;a&nbsp;nemusíš se mi za nic omlouvat, svým láskám před Tebou jsem nestála ani za to, aby mě a&nbsp;sebe svlékli, <span class="MLP-znak-kurziva-11b">bílá svatební krajka do kostela,</span> já se milovala se špinavou šňůrkou ofrněných montérek a&nbsp;taky řemenem se zkrvavující přezkou mezi mokrými boky.</p>

    <p class="MLP-text">Madda si narovnala vlasy a&nbsp;usedla na roh dvojlůžka, co byly květiny, ale Frank ji vzal za ruku a&nbsp;zas zvedl.</p>

    <p class="MLP-text">„Tam ne&nbsp;– sem pojď!“</p>

    <p class="MLP-text">Posadil se na kulatý taburet z&nbsp;bílé kůže.</p>

    <p class="MLP-text">„Klekni si!“ křikl úplně jiným hlasem.</p>

    <p class="MLP-text">Madda poklekla před taburetem, <span class="MLP-znak-kurziva-11b">slíbila jsem Ti všecko na světě a&nbsp;máš to mít A&nbsp;ještě navíc Ti nikdy nepřestanu být vděčná Franku Můj</span>&nbsp;– Zvedla rozpálenou tvář. Frank hleděl nad ni kamsi ke dveřím, hleděl tam, jakoby tam&nbsp;–</p>

    <p class="MLP-text">Mezi rozvalenými křídly vysokých bílých dveří stála Helena Secká ve fialovém županu, co visel v&nbsp;koupelně na dveřích a&nbsp;už vykročila.</p>

    <p class="MLP-text">„Sundej to už!&nbsp;–“ řekla Secká tvrdě. „Dělej!&nbsp;–“</p>

    <p class="MLP-text">Klečící Madda zděšeně stahovala svatební šaty přes hlavu a&nbsp;Helena Secká jí drsně pomáhala. „A&nbsp;teď jdi. Vypadni!“</p>

    <p class="MLP-text"><span>Helena Secká si nervózně natáhla šaty z&nbsp;Maddy a&nbsp;šla v&nbsp;nich k&nbsp;lůžku, Frank tam na ni již čekal, a&nbsp;jakkoliv se v&nbsp;Maddě vzmáhalo pokoření přerůstající ve smrtící zášť, nemohla se nasytit toho pohledu, jak se k&nbsp;sobě něžně blížili,</span> <span class="MLP-znak-kurziva-11b">oba bílí, štíhlí, dokonalí,</span> <span>oba měli v&nbsp;sobě něco příbuzného, něco jako rasového…</span> <span class="MLP-znak-kurziva-11b">Dva urození chrti ze zámku.</span></p>

    <p class="MLP-text">Před domem páchly lípy jak marihuana, i&nbsp;ty stromy už nám zkurvili, Madda se hnala z&nbsp;kopce podél kolejí, které si ty ventry tady zasadily do trávy, proto mě nikdy nechtěl líbat a&nbsp;zahnal pouliční šlapku do vany, aby neumazala sviňácký pyžamo milostpaní, pro kurvu otahaný župan, květiny u&nbsp;postele nebyly pro tebe, chudinko štětko, ani postel, ty nanejvýš smíš kleknout a&nbsp;tomu prasákovi&nbsp;– mý modrý blues!</p>

    <p class="MLP-text">Robku, tobě jsem přeci dala a&nbsp;dám zas, tobě taky Tarzane, Šmudlo a&nbsp;Torero, a&nbsp;Čára s&nbsp;Jarynem a&nbsp;Citronem půjdou s&nbsp;náma, i&nbsp;holky, Sajtka, Fizule, Mikádo, Mrcina a&nbsp;Panda, ukážu vám kvartýr, jakej jste ještě v&nbsp;životě neviděli, Robku, ty jsi od řemesla a&nbsp;otevřeš nám zámky a&nbsp;můžete si vzít, co chcete, tam je co brát a&nbsp;zbytek nahrnem do koupelny a&nbsp;polijem benzinem, utěsníme dveře a&nbsp;předtím pustíme karmu, vždyť ti lidi ubližujou nám všem už tím, že vůbec jsou CHCU TEN MODREJ BARÁK VIDĚT LETĚT DO LUFTU&nbsp;–</p>

    <p class="MLP-text">V&nbsp;prvním patře Grandu pološero, kouř, vedro, řev a&nbsp;všichni sedí, jak seděli prve.</p>

    <p class="MLP-text">„Robku&nbsp;–“ mávala Madda rozčileně rukama, „Tarzane, Šmudlo… poďte sem. Mám něco…“</p>

    <p class="MLP-text">Holky přihlížely s&nbsp;neskrývaným vztekem, jak Madda táhne kluky k&nbsp;sobě. Vždycky je táhnu, všecky.</p>

    <p class="MLP-text">„…&nbsp;a je tam šílená spousta věcí a&nbsp;nakonec bysme tam mohli udělat ohníček…“</p>

    <p class="MLP-text">„Co, co je?“ nastavoval ruku k&nbsp;uchu Jaryn, nahluchlý svářeč z&nbsp;kotlárny.</p>

    <p class="MLP-text">„U&nbsp;Seckýho…“</p>

    <p class="MLP-text">„Jo ale Seckej je v&nbsp;podniku ohromný zvíře…“</p>

    <p class="MLP-text">„Ten bude s&nbsp;mlíkařema a&nbsp;prokurátorama ty a&nbsp;ty…“</p>

    <p class="MLP-text">„Ten vohníček je teda kravina…“</p>

    <p class="MLP-text">„Úplná kravina,“ uzavřel Robek a&nbsp;šel si zas sednout.</p>

    <p class="MLP-text">„Tak bychom mohli tomu Seckýmu aspoň píchnout špendlík do kytu za okno, přes ulici natáhnout černou niť a&nbsp;to je šílený drnkání, když za tu niť zatáhneš, to se ženy modlejí a&nbsp;muži střílej…,“ řekl Torero a&nbsp;zmražen Maddiným pohledem šel si zas sednout.</p>

    <p class="MLP-text">„Nebo namočit živý vrabce do sazí a&nbsp;poslat mu je v&nbsp;balíku, a&nbsp;když von ten balík pak doma votevře…,“ řekl Šmudla, sklopil před Maddou oči a&nbsp;šel se posadit.</p>

    <p class="MLP-text">„Tak se na to vykašli,“ řekl Tarzan, „a&nbsp;poď se trochu project. Mně ti je už tady takovej hic&nbsp;–“</p>

    <p class="MLP-text">„Dneska bych tě asi roztrhla,“ zasyčela Madda, „a tak si jdi radši vodpočinout ještě zdravej.“</p>

    <p class="MLP-text">Music-box tesknil <span class="MLP-znak-kurziva-11b">Tisíc mil</span> a&nbsp;všichni už zas seděli u&nbsp;stolu jak prve.</p>

    <p class="MLP-text">Ulice dolního města jsou zasněženy věčně se snášejícím béžovým spadem, padá to ve dne v&nbsp;noci a&nbsp;na dlažbě se z&nbsp;toho vrství měkký tučný lišejník, po kterém spíš kloužete, než jdete.</p>

    <p class="MLP-text">V&nbsp;bývalé mužské svobodárně vlevo v&nbsp;druhém patře chrápal nahý Alex na zádech a&nbsp;zpod houně mu jak kopyto čouhala černá pata. Madda sklesla na svůj kavalec (pak zde byl ještě Juldův, všechny tři z&nbsp;železných trubek a&nbsp;vycpané senem a&nbsp;pak už jen plechová skříň, stůl, jediná židle a&nbsp;litinová výlevka na zdi), těsno, horko a&nbsp;smrad, tak jsme zas u&nbsp;nás doma.</p>

    <p class="MLP-text">Do Alexova chrápání zazněl zdola jemný stříbrný zvuk, jako déšť přicházející z&nbsp;dálky… voda. Madda se svlékla a&nbsp;roztočila naplno kohoutek nad výlevkou: pár rezavých kapek, zachrčení a&nbsp;dost. (V&nbsp;domě máme nízký tlak a&nbsp;do druhýho patra dochází voda už jen po troškách, a&nbsp;když se šlechta v&nbsp;prvním patře sprchuje&nbsp;–) Madda si obula Alexovy těžké vibramky a&nbsp;zběsile dupala na podlahu, copak je už i&nbsp;ta voda jen pro ty hajzly v&nbsp;prvním patře&nbsp;–</p>

    <p class="MLP-text">„Jen na ně zadupej, na ventry, to všecko je jejich dílo,“ zabručel Alex, zachrchlal a&nbsp;obrátil se ke zdi.</p>

    <p class="MLP-text">Madda vlezla pod houni, zavřela oči a&nbsp;přejížděla si dlaněmi po vlhkém těle, supermíry pro Hollywood… Ne, chtěla bych mít <span class="MLP-znak-kurziva-11b">krásnýho čistýho kluka s&nbsp;tělem jak chrt a&nbsp;s&nbsp;jemnýma bílýma rukama kněze,</span> ale aby s&nbsp;nima po mně nejezdil, protože to vzrušení z&nbsp;toho <span class="MLP-znak-kurziva-11b">už není čistý, jen bych ho za ně držela a&nbsp;vodili bysme se někde, kde je spousta vody, v&nbsp;nějakých těch světových lázních, kde jsou jezírka s&nbsp;reflektory a&nbsp;labutě a&nbsp;pavilony ze skla a&nbsp;z&nbsp;modrého kovu a&nbsp;v&nbsp;nich prší nahoru věčný prameny vody, která uzdravuje</span> nebo <span class="MLP-znak-kurziva-11b">v</span>&nbsp;<span class="MLP-znak-kurziva-11b">přístavu a&nbsp;seděli bysme na terase nad mořem, pili ledovej džinfiz a&nbsp;poslouchali vodu a&nbsp;tichoučkou muziku, něco hodně cool a&nbsp;hodně slow… a&nbsp;měli bysme každý svou ohromnou postel, nejradši kruhovou jak v&nbsp;tom francouzským filmu, z&nbsp;bílý kůže, a&nbsp;usínali bysme a&nbsp;drželi se za ruce</span> jak sestra s&nbsp;bratrem.</p>

    <p class="MLP-text">„Tys mě probudila, mršule…,“ říkal Alex do stříbrného ševelení vystupujícího ze země.</p>

    <p class="MLP-text">„Tak spi dál, bráško.“</p>

    <p class="MLP-text">„Už se mi teď nechce, mršulko. Kdes byla?“</p>

    <p class="MLP-text">„Mrskla jsem si takový jedno modrý vodpoledne… Ale stálo to za vyliž.“</p>

    <p class="MLP-text">„Tak se na to vyser.“</p>

    <p class="MLP-text">„Už se stalo. Alexu… moh bys mi udělat něco kvůli?“</p>

    <p class="MLP-text">„Pro holčičku Maddu všecko na světě…,“ šeptal sladce Alex zvedaje se na lokty.</p>

    <p class="MLP-text">„Znáš Seckejch?“ „Toho nafoukanýho hajzla a&nbsp;tu bledou ventru?“</p>

    <p class="MLP-text">„Ty. Moc bys mě potěšil, kdybys je moh maličko rýsnout.“</p>

    <p class="MLP-text--0-12">„Bude mi potěšením a&nbsp;národním svátkem,“ zašklebil se Alex, odkopl deku a&nbsp;vstal, „a za to?…“</p>

    <p class="MLP-dopis-bez1radku-ii">NEČEKANĚ VE VĚZENÍ se octl britský plachtař Frank Rozen­kis, jehož větroň vinou vady v&nbsp;řízení se řítil proti vysoké zdi. V&nbsp;posledním okamžiku se plachtaři podařilo větroň zvednout, přenést se s&nbsp;ním přes zeď a&nbsp;přistát na dvoře za ní. Teprve potom zjistil, že se octl na nádvoří pověstného vězení v&nbsp;Dartmooru, odkud byl po nezbytných formalitách propuštěn.</p>

    <p class="MLP-dopis-bez1radku">HŮŘ NEŽ TYGR řádil podle zprávy městské policie v&nbsp;Granadě ve Španělsku papoušek, který uletěl z&nbsp;klece na policejní stanici a&nbsp;usadil se na hlavní křižovatce města. Dokonale uměl napodobit zvuk policejní píšťalky a&nbsp;tím vnesl takový chaos do městské dopravy, že zakrátko byla křižovatka a&nbsp;všechny přilehlé ulice přecpány vozy a&nbsp;nadávajícími řidiči. Než se policistům podařilo papouška chytit, způsobil takový chaos na několika místech Granady.</p>

    <p class="MLP-uroven3-nadpis"><a id="x.12450"></a>Kdo je kdo<br/>
    Alex Serafin (36)</p>

    <p class="MLP-text-bez1radku--I">V&nbsp;oněch dávných dobách ještě před světovou válkou byli bratři Serafinové ozdobou chlapeckého chóru regenschoriho pátera Gotta od Nejsvětější Trojice.</p>

    <p class="MLP-text--I">Když tercián Alex poznal tajemství svého těla, vrhl se do nové rozkoše zmíraje sladkou hrůzou. Ředitel klasického gymnázia si všiml při svých hodinách řečtiny chlapce čichajícího si k&nbsp;nehtům. Alex se mu v&nbsp;ředitelně s&nbsp;pláčem přiznal, slíbil s&nbsp;neřestí skoncovat a&nbsp;dostal višni v&nbsp;čokoládě. Nikdo ze třídy nedostal bonbon od samotného pana ředitele. Alex znovu podléhal, přiznával se a&nbsp;sliboval a&nbsp;za nějaký čas to dělalo slušnou bonboniéru. Některé pasáže svého výkladu přednášel ředitel přes hlavy ostatních nezajímavých žáků jakoby jen samotnému Alexovi.</p>

    <p class="MLP-text--I">Mladičký Alex učinil objev, že hřích povznáší výše než stádní ctnost.</p>

    <p class="MLP-text--I">Z&nbsp;kůru rozechvíval Alex Serafin svým něžně zastřeným hlasem zlatou barokní nádheru chrámu, obraceje se více k&nbsp;ní a&nbsp;k&nbsp;lidem dole v&nbsp;kostele než k&nbsp;samému regenschorimu. A&nbsp;laskavý regenschori se věnoval bloudícímu choristovi více než celému sboru. V&nbsp;triumfující pýše odmítal Alex ministrovat, když na něho přišla střída a&nbsp;na kůru si občas troufl menší improvizaci. A&nbsp;věřící se odvraceli od oltáře za jeho hlasem. Alex se stal hvězdou gymnázia i&nbsp;chóru. Až když jednou při mši zanotoval (na počest choti frančtináře) z&nbsp;kůru několik taktů toreadorské písně, vykázal ho regenschori na místě ze svého chóru hněvivým napřažením ruky k&nbsp;temné díře věžního schodiště. Ne quid nimis.</p>

    <p class="MLP-text--I">Co s&nbsp;načatou nedělí? Nulla dies sine linea. Venku zářilo slunce a&nbsp;zavržený Serafin se jel koupat na kníničskou přehradu. Choť frančtináře měla na vysokém břehu chatu. Dojata chlapcovou odvahou poskytla mu neobyčejnou rozkoš a&nbsp;než slunce zapadlo, třikrát z&nbsp;něho učinila muže.</p>

    <p class="MLP-text--I">„Neblázni, chlapče, takhle se jen přivedeš do neštěstí&nbsp;–“ prosil profesor dějepisu u&nbsp;okna gymnaziální chodby Alexe a&nbsp;kroutil mu z&nbsp;ruky prak, kterým chtěl chlapec střelit dolů na projíždějící auto (15.&nbsp;března 1939 vtáhla do Brna německá armáda. V&nbsp;otevřené černé mercedesce seděl generál s&nbsp;rudými hedvábnými klopami, projížděl pod stovkami střech a&nbsp;pod tisíci oken, špalíry desetitisíců lidí, kteřížto všichni velice toužili vidět ho mrtva a&nbsp;z&nbsp;nichž zajisté mnozí to mohli na místě zařídit&nbsp;– jakoby chráněn podivnou mocí, za nízkými skly bezpečný jak v&nbsp;tanku, projížděl s&nbsp;vladařskou netečností) „-jen do neštěstí a&nbsp;nás všechny.“</p>

    <p class="MLP-text--I">„Tak tedy budem šťastni, pane profesore,“ řekl Alex a&nbsp;strčil prak do kapsy. Suae quisque fortunae faber.</p>

    <p class="MLP-text--I">Zatímco Himmlerovi ostří hoši se skvěle bavili dobýváním Evropy, ochutnávajíce koňak v&nbsp;městě Cognac, samoské víno na ostrově Samos a&nbsp;moldavské v&nbsp;Moldávii, libyjské datle v&nbsp;Libyi a&nbsp;kaviár v&nbsp;Oděse (mohou si to dopřát dodnes, navíc pak střílet si raketami krajana von Brauna, od té doby pozoruhodně zdokonalenými, v&nbsp;Arizoně nebo v&nbsp;Texasu), oktáva brněnského klasického gymnázia při denním přídělu 0,125&nbsp;litru odstředěného modrého mléka sborově kvákala „Aurea prima sata est aetas“, sbírala kovy pro ostré hochy neporazitelného národa a&nbsp;po maturitě nastoupila do funkcí pomocných dělníků elektrozávodů Siemens &amp; Halske. Alex byl právě už syt vodnatě poetického studentského života. Ne quid nimis.</p>

    <p class="MLP-text--I">S&nbsp;myslí oproštěnou od veršovaných duchaplností P. Ovidia Nosatce, jakož i&nbsp;všeho toho žalostně znovu (po kolikáté už?) zkrachovalého klasicko-humanistického haraburdí, objevoval Alex vševládnoucí zákonitost polarity proud prochází&nbsp;– proud neprochází, božsky nebo ďábelsky prostou mechaniku, jak uvést věci v&nbsp;pohyb a&nbsp;po libosti je stopnout. Stal se perfektním elektrotechnikem a&nbsp;kurzem nabyl práva psát před své jméno ing. s&nbsp;malým „i“ a&nbsp;bít své bývalé spolužáky. Činil tak, jen když měl chuť, a&nbsp;získal jejich oddanost a&nbsp;úctu. Quidquid agis prudenter agas et respice finem.</p>

    <p class="MLP-text--I">V&nbsp;červnu 1943 se po hrubé mši u&nbsp;sv. Tomáše zasnoubil s&nbsp;anemickou dcerou majitele závodů Elektrostar, který zavčas prchl do USA. Po obědě se mu Jarmila Goldová odmítla („Až budeme svoji, miláčku…“) oddat na otcově koženém sofa a&nbsp;Alex co s&nbsp;načatou nedělí? Nulla dies sine linea. Venku zářilo slunce&nbsp;– se odjel koupat na německou soukromou plovárnu na řece Svratce. Rozestouplými prkny mezi kabinami ho lačně (lehká práce, plavání a&nbsp;tenis rozvinuly a&nbsp;zpevnily chlapecký půvab těla bývalého gymnazisty) pozoroval zasmušilý čtyřicátník s&nbsp;brýlemi ve zlatých obroučkách. Alex mu z&nbsp;bujnosti předvedl pár svých terciánských kousků a&nbsp;do příští neděle byl převeden jako elektroinženýr inspektorátu zvláštního inženýrského útvaru a&nbsp;podřízen přímo jeho vedoucímu, vrchnímu stavebnímu radovi majoru doc. arch. dr.&nbsp;– ing. Otto Bauchovi (homosexuálnímu masochistovi).</p>

    <p class="MLP-text--I">Otto inspektoval zařízení jistého druhu od Soluně až po Kodaň a&nbsp;Alex po jeho boku rozkošnicky projížděl přemoženou Evropou s&nbsp;poutkem černého jezdeckého bičíku na svém zápěstí. Přemožitel Evropy Otto před spaním předčítal z&nbsp;Eckermanna, a&nbsp;když pak zmrskán šťastně usínal, vycházel Alex na balkony a&nbsp;terasy Grandhotelů, Astorií a&nbsp;Imperiálů taky zpráskané evropské elity a&nbsp;naslouchaje v&nbsp;nočním vzduchu nepřetržitému dunění velkozávodů pracujících stále zdokonalovanou technologií a&nbsp;zrychlovaným tempem na společném díle sebezničení dovršil svá učednická léta.</p>

    <p class="MLP-text--I">Pětiletým válčením neukojeni vyžadovali poražení stále houfněji své zabíjení místo daleko přece zábavnějšího bití a&nbsp;u&nbsp;vítězů zas tála radost z&nbsp;moci v&nbsp;upoceném pachtění za pouhou sebezáchovou, obě kategorie se začaly míchat, čímž potracen válečnický esprit a&nbsp;v&nbsp;únoru 1945 to byla už vyslovená otrava. Ne quid nimis. Alex byl syt válečnického způsobu života.</p>

    <p class="MLP-text--I">Koncem března 1945 zemřel Otto Bauch za nevysvětlených okolností a&nbsp;počátkem dubna se Alex vrátil do Brna s&nbsp;pětadvaceti tisíci markami, to bylo čtvrt milionu protektorátních korun, právě včas, aby je stačil vrazit do skomírajícího Elektrostaru, oženit se s&nbsp;Jarmilou Goldovou a&nbsp;uvítat Rudou armádu už na heršpické výpadovce a&nbsp;tedy s&nbsp;ní vítězně vjet na náměstí kdysi Svobody, pak Hitlerovo, nyní zase Svobody. Respice finem.</p>

    <p class="MLP-text--I">Papá Gold se vrátil z&nbsp;USA sice chud jak kostelní myš, ale s&nbsp;hlavou plnou plánů, a&nbsp;zdatný zeťák mu přišel velice „in handy“. Zrenovovali vrácenou čtrnáctipokojovou vilu v&nbsp;Pisárkách, rozjeli Elektrostar, plodili juniory a&nbsp;jako první v&nbsp;Brně vyjeli na kníničskou přehradu na vodních lyžích. Zavládl duch „rapidly expanding enterprising“.</p>

    <p class="MLP-text--I">S&nbsp;myslí oproštěnou od rozvláčných úvah stařičkého von Goetha, jak je nudně podává suchopárný Eckermann, jakož všeho toho (po kolikáté už?) zkrachovalého siláckého žvanění o&nbsp;novém pořádku, objevoval Alex energetiku úvěru a&nbsp;splátky, onu přesložitou mechaniku, jak uvést věci v&nbsp;pohyb a&nbsp;zvyšovat jejich rotaci. Stopnout je už nelze&nbsp;– ó,&nbsp;čistá říše elektrických zákonů. Zkušenosti s&nbsp;bičíkem se skvěle osvědčily.</p>

    <p class="MLP-text--I">Leč Alex se už tak nebavil jako dřív. U&nbsp;Goldů se pracovalo deset hodin denně a&nbsp;po večeři zas, peníze přetékaly z&nbsp;konta na konto a&nbsp;vůbec je nebylo vidět, papá Gold se ukázal jako škrťa a, mezi námi, Jarmila po druhém dítěti&nbsp;– S&nbsp;úlevou odjel Alex postavit na nohy děčínskou pobočku.</p>

    <p class="MLP-text--I">Léto 1947 se nádherně vydařilo (sluníčko ovšem trochu přizabilo národní zemědělství) a&nbsp;nad kupami valících se objednávek vyhlížel Alex závistivě na děčínský přístav, kde se na vlečných člunech slastně provalovali (vyschlé Labe přestalo propouštět lodě) na slunci polonazí snědí šifáci s&nbsp;rozkošnými sotva patnáctiletými cikánečkami v&nbsp;růžových podprsenkách. Večer pronikalo do kanceláře drnkání kytar a&nbsp;dívčí chichotání, z&nbsp;Brna do noci jeden za druhým pilné a&nbsp;bleskové telegramy papá Golda. Amid, diem perdidi. „Rapidly expanding enterprising“ se ukázalo jako vysilující otrava. Ne quid nimis. Alex byl syt podnikatelského způsobu života.</p>

    <p class="MLP-text--I">V&nbsp;únoru 1948 prchal papá Gold s&nbsp;celou hotovostí do USA, ale naštěstí ho zastřelili v&nbsp;zasněžené vinici u&nbsp;jihomoravské pohraniční obce Satova, a&nbsp;Jarmila s&nbsp;dvěma fakany a&nbsp;rozvařeným břichem se po vykázání z&nbsp;pisárecké vily bohudíky otrávila i&nbsp;s&nbsp;haranty. Suae quisque fortunae faber. Alex pokojně nastoupil jako předák elektroúdržby vodního hospodářství Stalinových závodů v&nbsp;Záluží u&nbsp;Mostu.</p>

    <p class="MLP-text--I">S&nbsp;myslí oproštěnou od barnumských sloganů zaoceánského pámbíčka Productivity, jakož i&nbsp;všeho toho (po kolikáté už?) zkrachovalého nudného žvatlání o&nbsp;svobodě a&nbsp;demokracii, objevoval Alex pohodlí naprosté bezstarostnosti a&nbsp;mechaniku rychlených kariér, které lze kdykoli přes noc stopnout ó, čistá říše elektrických zákonů!</p>

    <p class="MLP-text--I">S&nbsp;vynaložením zlomků pracovního úsilí požadovaného firmami Siemens &amp; Halske nebo Elektrostar sbíral tituly nejlepšího pracovníka cechu, pak závodu, podniku a&nbsp;ministerstva, mimořádné prémie, věcné odměny (9&nbsp;ručních olejů okresních výtvarníků s&nbsp;hutnickou nebo slévárenskou tematikou, 6&nbsp;plastik horníka s&nbsp;kahanem a&nbsp;11&nbsp;vázaných souborů děl Marie Majerové), čestné diplomy, odznaky a&nbsp;medaile a&nbsp;desítky cechových, úsekových, střediskových, závodních, celozávodních, podnikových, uličních, místních, městských, okresních, krajských a&nbsp;oborových funkcí. Alex přestal používat mýdla, titulu ing. s&nbsp;malým „i“, nosit kravatu a&nbsp;klobouk a&nbsp;čistit si boty, ke svým dvěma líným pomocníkům se choval jak k&nbsp;hidalgům, s&nbsp;vystrašenými neurotickými inženýrky jednal jak se sprostými uličníky&nbsp;– zkušenosti s&nbsp;bičíkem se skvěle osvědčily.</p>

    <p class="MLP-text--I">Leč Alex se už tak nebavil jako dřív. Nekonečné schůze v&nbsp;nevětraných sálech smrdících mizerným tabákem, tisíce nepatrně odlišných variant trvale téhož projevu traktované chudičkým slovníkem a&nbsp;žalostným stylem, doručovatelství jednotvárných, standardně v&nbsp;červeném plátně vázaných závazků z&nbsp;rukou neuměle učesaných a&nbsp;nenalíčených sekretářek na skřípající pódia do rukou mužů ve špatně střižených dvouřadových oblecích z&nbsp;uniformně téhož tmavomodrého koverkotu o&nbsp;vysokém procentu viskózové střiže, stále tytéž delegační párky a&nbsp;vodnaté kávy v&nbsp;10 a&nbsp;16 hodin, v&nbsp;poledne vždy týž vepřový řízek, vlažné pivo a&nbsp;roláda s&nbsp;barvenou řepnou marmeládou a&nbsp;ospalé noční návraty v&nbsp;přecpaných špatně pérovaných autech po kráterech úděsných okresních silnic nebo tuzemský rum přímo z&nbsp;láhve a&nbsp;dříčský sex bez špetky fantazie v&nbsp;nevytopených hotelových pokojích bez koupelen na střídačku se spoludelegátem&nbsp;– otrávený Alex byl syt schůzovního života.</p>

    <p class="MLP-text--I">Ne quid nimis. V&nbsp;polovině padesátých let byly Stalinovy závody přejmenovány, rozhodnuto přemístit město Most, aby se získal prostor pro těžbu, a&nbsp;vůči Alexovi se začaly vynořovat první, zatím nesmělé požadavky opět elektrikářských úkonů.</p>

    <p class="MLP-text--I">Alex lehával nahý na nejvyšší plošince rektifikační kolony, vysoko nad závodem a&nbsp;městem, v&nbsp;planoucím žáru, samotě a&nbsp;meditacích. Po patnácti letech poprvé otevřel bílou obálku dopisu od bratra Juldy (dostával je celých patnáct let a&nbsp;vždy vztekle odhazoval bez čtení zmuchlané v&nbsp;bílou kuličku). „Prostě přijď,“ psal serafinský bratříček. „Patříme k&nbsp;sobě.“</p>

    <p class="MLP-text--I">Alex vstal, rozkošnicky rozpřáhl paže nad kovové zábradlí jak kapitánského můstku letadlové lodi (ve svém zorném úhlu pod nohama dunící velkozávod, město určené k&nbsp;likvidaci pod lokty a&nbsp;zkroucené prsty vztažené k&nbsp;nebi) a&nbsp;v&nbsp;návalu vitálních sil se neartikulovaně rozeřval, poslední už řeč srozumitelná tomuhle šaškovskému krvavému masochistickému zdechajícímu kontinentu.</p>

    <p class="MLP-text--I">Alex dovršil svá tovaryšská léta.</p>

    <p class="MLP-text--I">V&nbsp;neděli ráno vystupoval na ústeckém nádrží v&nbsp;plandavém (za poslední léta poněkud zhubl) dvouřadovém obleku z&nbsp;tmavomodrého koverkotu o&nbsp;vysokém procentu viskózové střiže a&nbsp;s&nbsp;černou maturitní kravatou, v&nbsp;ruce papírový kufřík (dar ministra paliv) s&nbsp;několika <span>košilemi,</span> ponožkami, elektrickým holicím strojkem značky Elektrostar a&nbsp;černým jezdeckým bičíkem.</p>

    <p class="MLP-text-bez1radku--12-0">Ten čtvrtek asi tak honem nezapomenu.</p>

    <p class="MLP-text">Ráno jsem udělala v&nbsp;jatkách osmnáct pacientů, nic zvláštního, pár chronických bronchitid z&nbsp;ústeckého ovzduší, pár žlučníků z&nbsp;chronického přežírání, nějaké ty oděrky, třísky a&nbsp;špony a&nbsp;pár poukázek na odborné vyšetření.</p>

    <p class="MLP-text">Cestou do Kotexu jsem si udělala nákup, půlku mléka a&nbsp;dva jogurty, já se s&nbsp;tím teď už moc nebabrám. Poslední rok vystačím vždycky se silonovou sítěnkou. Brambory nebyly, koupím je až cestou domů. Slunce pražilo jak v&nbsp;Egyptě.</p>

    <p class="MLP-text">V&nbsp;závodní ordinaci Kotexu mi už švestra paní Jandová vytahala z&nbsp;kartotéky na stůl evidenční karty údržby. Soustrastně jsme nad sebou pokývaly hlavami: preventivní prohlídka údržbářů, pěkná otrava&nbsp;– mají jich tu dvaapadesát.</p>

    <p class="MLP-text">Tak jedem: „Svlékněte se do půl těla&nbsp;– Otevřte ústa&nbsp;– Zakašlete&nbsp;– Otočte se&nbsp;– Nadechnout&nbsp;– Bolí vás něco&nbsp;– Další. Svlékněte se do půl těla&nbsp;– Otevřete ústa&nbsp;–“ Tolik pykniků, že na astenika mezi nimi se člověk podívá málem s&nbsp;požitkem. Pročpak sis, chlapče, tak zohavil hrudníček tou tetováží… kdyby ta tvoje nymfa měla aspoň ňadra stejný. Všichni zdraví jak vepři a&nbsp;skoro všichni chycení na průdušky, s&nbsp;čímž se ovšem nedá nic dělat. „Zakašlete&nbsp;– Nadechnout&nbsp;– Bolí vás něco&nbsp;–“ Kdysi jsem chtěla dělat neurochirurgii…</p>

    <p class="MLP-text">„Paní doktor, telefon.“</p>

    <p class="MLP-text">„Teď nemám čas.“</p>

    <p class="MLP-text">„Volá Monika…“</p>

    <p class="MLP-text">„Ta mi tu ještě&nbsp;– dejte to sem. Nojo, tady Dáša, ahoj, promiň, ale já teď tady zrovna… Cože? Inženýr s&nbsp;plachetnicí… no kdyby mi ji půjčil a&nbsp;sám zmizel… Ne. Ne, prostě nemám chuť. Cože?… Musím shánět brambory… Ne. Ne, s&nbsp;tím jsem už přestala… Jestli navždy, to nevím, ale rozhodně nadlouho. A&nbsp;teď promiň, ale já teď tady zrovna.“</p>

    <p class="MLP-text">„Další. Do půl těla&nbsp;– Otevřete ústa&nbsp;–“ Z&nbsp;Moniky je už absolutní štětka. Co taky chudince zbývá při nejistých sedmi stovkách za aranžování výloh… třikrát menší málo než mám já? „Zakašlete&nbsp;– Otočte se&nbsp;– Nadechnout&nbsp;–“ Tohle sice není, co jsem chtěla, ale když nic, je to slušné povolání. A&nbsp;užitečné. Člověk si zvykne. Klid…</p>

    <p class="MLP-text">Horko sílilo, jakoby zvenčí… „Bolí vás něco&nbsp;– Další. Do půl těla&nbsp;– Otevřte ústa&nbsp;–“ Šlo to hladce, jako vždy. Člověk by sice rád někdy trochu&nbsp;– „Zakašlete&nbsp;– Otočte se&nbsp;–“ Ale co naděláte. „Nadechnout&nbsp;– Bolí vás něco&nbsp;–“ Pomalu už končím. Ještě ty brambory. Když nebudou, udělám si zas topinky. Chleba mám. „Další. Do půl těla&nbsp;– Řekla jsem do půl těla!&nbsp;–“</p>

    <p class="MLP-text">Stál vprostřed ordinace úplně nahý, neuvěřitelně celý porostlý hustým černým ochlupením a&nbsp;usmíval se mi přímo do očí.</p>

    <p class="MLP-text">„Co mi tady děláte striptýz, člověče!…“ Musel vidět můj pohled, který… který… Viděla jsem už tedy pár tisíc mužských, ale takhle nádherného samce&nbsp;– Můj pohled, který mě svlékl víc než on sám sebe.</p>

    <p class="MLP-text">„Promiňte, paní doktorko,“ řekl tiše a&nbsp;rychle se oblékl. Úzké černé manšestrové kalhoty, černé mokasíny, tenký černý svetr s&nbsp;rolákem až po bradu. V&nbsp;ordinaci bylo najednou vedro k&nbsp;padnutí. Na jeho kartě bylo naťukáno „SERAFIN ALEX“, „skupinář elektroúseku údržby TS“ a&nbsp;k&nbsp;tomu rukou švestry Jandové připsáno „ing.“ a&nbsp;opět škrtnuto, „svobodný“. …Trapné ticho.</p>

    <p class="MLP-text">„Serafin… Serafin… Nemáte tady ještě bratra nebo…“</p>

    <p class="MLP-text">„Bratra. Bohužel.“</p>

    <p class="MLP-text">„Toho požárníka, paní doktor,“ řekla švestra Jandová.</p>

    <p class="MLP-text">„Toho jsme už dělali… Nebo ne…,“ řekla jsem, abych něco řekla. Fonendoskop mě na krku šimral.</p>

    <p class="MLP-text">„On přišupajdí sám,“ řekl Alex Serafin (překvapivě příjemným hlasem). „Vždycky se zjeví… když já se někde zjevím.“</p>

    <p class="MLP-text">Sňala jsem fonendoskop a&nbsp;jako foukala na membránu. Musela jsem přece dělat něco s&nbsp;rukama. Před rokem jsem přestala kouřit a&nbsp;člověk někdy&nbsp;– náhle jsem dostala šílenou chuť na cigaretu.</p>

    <p class="MLP-text">Alex Serafin vyňal z&nbsp;kapsy kalhot rudou krabičku Pall Mall a&nbsp;stříbrný zapalovač už s&nbsp;plamínkem „Jestli vám smím nabídnout&nbsp;–“ zašeptal. A&nbsp;usmíval se. Jak mohl poznat, že mám chuť zrovna na kouření? Asi klapeš hubou naprázdno, má milá.</p>

    <p class="MLP-text">„Tady se nekouří, soudruhu… Serafine. Tady je ordinace!“ Okamžitě se stáhl s&nbsp;omluvným úsměvem. Taky jsem nemusela hned vyjet… a&nbsp;ještě tak trapně k&nbsp;tomu. Vrátila jsem se k&nbsp;jeho kartě. „Vy jste inženýr?“ Vypadal skoro intelektuálsky. Muskulaturou ovšem nádherně nikoliv.</p>

    <p class="MLP-text">„Taky. Ale časem mě to omrzelo.“</p>

    <p class="MLP-text">Přistihla jsem se, že se hloupě chichotám. Plášť na zádech jsem musela mít úplně mokrý.</p>

    <p class="MLP-text">„Počkám venku,“ zašeptal a&nbsp;vyklouzl z&nbsp;ordinace.</p>

    <p class="MLP-text">Co se to dělo? Vždyť já mu přece neřekla, aby… já přece vůbec&nbsp;– „Dejte mi cigaretu, paní Jandová!“ „Ale paní doktor, vždyť jste přece už rok&nbsp;–“ „Mám na ni chuť. Bolí mě hlava…“ „Já si všimla.“ „Čeho jste si všimla?!“ „No třeba toho, že jste pana Serafina úplně zapomněla prohlídnout…“</p>

    <p class="MLP-text">To se mi tedy ještě nestalo. „Tak kruci už, hoďte mi tu cigaretu, bábo! A&nbsp;dalšího!!“</p>

    <p class="MLP-text">„V&nbsp;čekárně je už jen ten…“</p>

    <p class="MLP-text">„Jakejpak ten, ksakru! Kdybyste si místo&nbsp;– To si je mám už i&nbsp;vodit sama?“</p>

    <p class="MLP-text">„Ale paní doktor…“</p>

    <p class="MLP-text">Ďábel seděl v&nbsp;čekárně na židli.</p>

    <p class="MLP-text">„Já počkám,“ usmál se milounce a&nbsp;mne v&nbsp;tom okamžiku nenapadlo nic chytřejšího než bouchnout dveřmi.</p>

    <p class="MLP-text">Ten chlap se mě prostě pokoušel nabalit tak drze, že&nbsp;– A&nbsp;já jak vesnická nána někde ve mlejně!&nbsp;–</p>

    <p class="MLP-text">Kolena se mi chvěla. Jestli se mi tak třásla, ještě když byl v&nbsp;ordinaci… Já už nechci tyhle věci. Bylo toho dost. Už ne. Bude mi třicet. Takhle je mi líp. Je mi přece dobře. Člověk si zvykne. Klid…</p>

    <p class="MLP-text">„Paní Jandová, podívejte se do čekárny, jestli tam ještě trčí.“</p>

    <p class="MLP-text">„Mám ho zavolat?“</p>

    <p class="MLP-text">„Ne! Jinak jsme hotové? Půjdu až zmizí. Nepotřebuju, aby někdo…“</p>

    <p class="MLP-text">„Už je pryč.“</p>

    <p class="MLP-text">Stopla jsem odpornou kubánskou cigaretu švestry Jandové. Naposledy jsem kouřila Pall Mall tenkrát u&nbsp;Moniky, když… „Tak nashle!“</p>

    <p class="MLP-text">„Na shledanou, paní doktor. Zítra přijde revizní a…“</p>

    <p class="MLP-text">„Já vím. Ráno v&nbsp;šest.“</p>

    <p class="MLP-text">Čekárna úplně prázdná. Ty stupidní zdravotnické plakáty… objednat nové. Budou ještě stupidnější. Na téhle židli seděl, takže musel vidět přímo&nbsp;– Ten má jistě ženských jak mraků. Tak dneska už jen ty brambory.</p>

    <p class="MLP-text">Stál přímo u&nbsp;dveří čekárny. „Smím vás zavézt domů?“</p>

    <p class="MLP-text">„Ale já… Jdu teď pro brambory a…“</p>

    <p class="MLP-text">„Prima.“ Vzal mi z&nbsp;ruky síťovku a&nbsp;zařval do okna na dopraváka: „Frantíku, jedu do města pro cívky!“</p>

    <p class="MLP-text">„Chceš dodávku?“ zívl dopravní Frantík. (Pro mě ovšem soudruh Doležal. Když jsem se po rozvodu stěhovala, vysvětloval mi půl hodiny, že mi dodávku nemůže dát. Na mé stěhování by bývalo stačilo dvacet minut.)</p>

    <p class="MLP-text">„Vezmu si fáro.“</p>

    <p class="MLP-text">Pán v&nbsp;černém odcházel s&nbsp;mou sítěnkou nádvořím. Bylo vedro jak v&nbsp;palestinské poušti a&nbsp;mně už všecko fuk. Za dvě minuty předjížděl ve velké černé limuzíně. No a&nbsp;tak se díky velkomožnému panu skupináři elektroúdržby sveze jednou i doktorčička.</p>

    <p class="MLP-text">Zřejmě zvyklý dostat holku za svezení direktorským fárem. Ale tady to nepůjde tak snadno, seňore, já se už něco najezdila s&nbsp;pánama a&nbsp;mám tvrdou školu přítelkyně Moniky. Ale sedí se tu náramně. Byla jsem zvědava, jak začne. Ostrý střih a&nbsp;závěr zařídím už sama. Pěšky to mám kousek.</p>

    <p class="MLP-text">Zabrzdil před první Zeleninou, zrovna tady jsem se stavovala z&nbsp;jatek, tak tady brambory nemají.</p>

    <p class="MLP-text">„Opravdu?“ usmál se a&nbsp;vrazil do krámu. Vrátil se s&nbsp;plnou náručí: tři dvoukilové sáčky egyptských brambor, karton bulharských jahod, rajčata a&nbsp;trs banánů.</p>

    <p class="MLP-text">„Vy zásobujete závodní kuchyni?“</p>

    <p class="MLP-text">„Vás.“</p>

    <p class="MLP-text">„Ale to přece…“</p>

    <p class="MLP-text">Oči mu svítily klukovskou radostí. Zahnul k&nbsp;bývalému fotbalovému hřišti. Limuzína v&nbsp;křoví nádherně pérovala. Bylo mi líto, že ho budu muset za chvíli udeřit.</p>

    <p class="MLP-text">„Nemohu od vás přijmout tolik…“</p>

    <p class="MLP-text">„To je místo kytice.“</p>

    <p class="MLP-text">„Nepřijatelně nákladná kytice.“</p>

    <p class="MLP-text">„Zcela zdarma.“</p>

    <p class="MLP-text">„?“</p>

    <p class="MLP-text">„Dal jsem vedoucímu do kupy chladicí pult.“</p>

    <p class="MLP-text">„Jistě vám to trvalo nějakou chvíli…“</p>

    <p class="MLP-text">„Poslal jsem učedníka.“</p>

    <p class="MLP-text">Projeli jsme hřištěm a&nbsp;brzdili u&nbsp;dupárny Liďák, z&nbsp;hrozných ústeckých lokálů snad nejhroznější a&nbsp;přímé dodavatelství chirurgie. Kolem vchodu metrové kopřivy, zřejmě díky močovině. Rozsáhlým nízkým sálem včera večer asi projel skrejpr. Ale na dřevěném ochozu malé separátko, na stolku téměř bílý ubrus a&nbsp;z&nbsp;okénka nádherný výhled k&nbsp;horám. Vždyť já už rok vlastně nikde nebyla…</p>

    <p class="MLP-text">Vrátil se se dvěma sklenkami a&nbsp;lahví St. Raphaelu. V&nbsp;téhle putyce… „Taky chladicí pult?“</p>

    <p class="MLP-text">„Tady elektrický sporák. Dodávám chlad i&nbsp;žár.“</p>

    <p class="MLP-text">Rozhodla jsem se pro jednu sklenku. Byl roztomilý a&nbsp;velice zábavný. Připalovala jsem si jednu pallmallku od druhé. Po třetí sklence položil jakoby bezděčně svou dlaň na hřbet mé ruky. Připravila jsem si pod ubrusem druhou k&nbsp;tomu chvatu. Teď už mi bylo líto více jeho než nedopitého Raphaelu, který miluji, a&nbsp;toho ovoce ve voze. A&nbsp;mých jogurtů a&nbsp;mlíčka… Chvat je velice bolestivý. Musela jsem po něm tenkrát tomu chlapovi, co nás s&nbsp;Monikou zavezl do garáže a&nbsp;spustil roletu, sama zas poskytnout první pomoc.</p>

    <p class="MLP-text">Vtom se podíval na hodinky a&nbsp;vstal. „Říkala jste, že spěcháte.“</p>

    <p class="MLP-text">„Ano, samozřejmě. Jste velice…“</p>

    <p class="MLP-text">Hlavu jsem měla jasnou, ale nožičky se mi při vstávání trochu motaly. Zavezl mě přímo domů, naskládal svou kytici do černé letecké tašky Lufthansy a&nbsp;plaše: „Smím vám to zanést nahoru?“</p>

    <p class="MLP-text">Trochu jsem se jako zasmála. Připadala jsem si jako husa. Oni se mě moji dřívější průvodci tady už moc nevyptávali.</p>

    <p class="MLP-text">V&nbsp;pokoji jsem vykládala z&nbsp;tašky Lufthansy brambory a&nbsp;ovoce na stůl. Cítila jsem jeho pohled na šíji. Rok v&nbsp;tomhle pokoji nebyl muž. Předtím moc, jednou jsme tady byly s&nbsp;Monikou dvě na pět… to je už navždycky pryč. Ó,&nbsp;on vzal s&nbsp;sebou i&nbsp;Raphaela…</p>

    <p class="MLP-text">„Ani nevím, jak vám poděkovat…“</p>

    <p class="MLP-text">„Časem na něco připadnete.“</p>

    <p class="MLP-text">„Zvykla jsem si poslední dobou žít sama…“</p>

    <p class="MLP-text">„Já taky. Pokusíme se s&nbsp;tím něco udělat?“</p>

    <p class="MLP-text">Stáli jsme přímo nad postelí. Proč jsme neseděli déle u&nbsp;toho okna s&nbsp;výhledem na hory? Tohle ne, já nechci zase znovu… Opravdu ne.</p>

    <p class="MLP-text">„Půjdem ještě někdy do Liďáku?“ řekl tiše.</p>

    <p class="MLP-text">„Moc ráda!&nbsp;– Někdy bychom mohli.“</p>

    <p class="MLP-text">„Snad si pro mne někdy najdete chvilku.“</p>

    <p class="MLP-text">On už vážně šel! Natáhla jsem k&nbsp;němu žertovně prst, rafl po celé ruce a&nbsp;políbil ji na zápěstí způsobem, který… který…</p>

    <p class="MLP-text">Který tě do týdne položí na lopatky a&nbsp;kolínka vyhodí ke stropu, chechtal se Alex sbíhaje po schodišti, naskočil do auta a&nbsp;prudce se rozjel v&nbsp;oblaku pouštně béžového prachu. Quidquid agis prudenter agas et respice finem.</p>

    <p class="MLP-text">Vůz se zahoupal na zaschlých kalužích a&nbsp;mělkých propadlinách poddolované země, Alex se přeřítil periferními uličkami žalostně oprýskaných fasád ven po křivolaké uličce mezi loukami a&nbsp;lesy, vyjel na Střížovický vrch, s&nbsp;rozkoší dal zavýt brzdám až na kořenech stromů nad vodou a&nbsp;v&nbsp;jezírku zelených ještěrek si slastně zaplaval. Hodil pak fáro do garáže, v&nbsp;závodní kuchyni vydatně poobědval (trojitá porce masa pro našeho zlatého pana Alexe, který umí všechno spravit), odpíchl 16.32 (dvě a&nbsp;půl hodiny přesčas s&nbsp;25% příplatkem plus přirážka za rizikové pracoviště) a&nbsp;s&nbsp;ještě mokrými chlupy přicházel k&nbsp;domu čp.&nbsp;2000.</p>

    <p class="MLP-text">Ohromné osmidílné okno (kdysi to byla výloha Teova krámu) zavřeno jako obvykle a&nbsp;navíc sklo zevnitř natřeno vápnem, Alex se zašklebil do slepých tabulek, starý Teo si sice vyryl nehty do vápna na skle celý optický systém, ale stařeček teď stejně už pořád jen chrápe…</p>

    <p class="MLP-text">Okenní křídlo se pootevřelo do vzduchu tetelícího se žárem. Z&nbsp;hory peřin a&nbsp;polštářů nastlaných až k&nbsp;oknu a&nbsp;vysoko nad ulici shlédla prastará Teova rozhněvaná tvář. S&nbsp;hlavou skrčenou mezi rameny obešel Alex okno širokým obloukem a&nbsp;vkradl se do domovních dveří.</p>

    <p class="MLP-text">V&nbsp;bývalé mužské svobodárně ve druhém patře vlevo se Alex svlékl donaha a&nbsp;škrabaje se v&nbsp;chlupech na hrudi ulehl na svůj kavalec přemýšleje, o&nbsp;čem by ještě tak mohl přemýšlet, nic ho nenapadlo (Evropa se svíjí, Amerika třeští, Afrika v&nbsp;křečích a&nbsp;Asie už hoří), přemítal, zda jít večer k&nbsp;Vinklu na pivo a&nbsp;biliár nebo za kurvičkami do kavárny Svět na náměstí, zíval a&nbsp;olizoval si rty, co nebude dnes, bude zítra, <span class="MLP-znak-kurziva-11b">la dolce vita po severočesku,</span> načechral si podušku a&nbsp;pokojně si spinknul s&nbsp;drobnými sviňačivými představičkami podléhající promované lékařky Dáši Zíbrtové.</p>

    <p class="MLP-text">Probuzen vzteklým dupáním: sestřička Madda skáče v&nbsp;těžkých vibramkách po podlaze a&nbsp;tedy po stropě Gráfů, co bydlí v&nbsp;prvním patře přímo pod touhle podlahou.</p>

    <p class="MLP-text"><span>„Jen na ně zadupej, na ventry, to všechno je jejich dílo,“ zabručel Alex, zachrchlal a&nbsp;obrátil se ke zdi. Pod dekou bylo horko, horko i&nbsp;v&nbsp;pokoji. Alex se převracel a&nbsp;škrábal se ve svých mokrých chlupech. Sestřička Madda vypadá v&nbsp;postýlce rozkošně. Nulla dies sine linea.</span></p>

    <p class="MLP-text">„Pro holčičku Maddu všecko na světě…,“ šeptal sladce zvedaje se na lokty.</p>

    <p class="MLP-text">Rozzlobena na pana inženýra Seckého s&nbsp;chotí. Udělali si to bez tebe, viď? Hrůza, co si to ti lidi dneska dovolujou! Horko sílilo. Alex odkopl deku a&nbsp;vstal.</p>

    <p class="MLP-text">„Jen si zas lehni, bráško,“ řekla Madda posměšně. „Tohle já už dneska jednou viděla.“</p>

    <p class="MLP-text">Alex se jako zastyděl, zakryl se a&nbsp;usedl na pelest dívčiny postele. Starostlivě položil dlaň na Maddino čelo. „Nemáš trochu teplotu?“</p>

    <p class="MLP-text">„Leda vztek! Že bych vraždila. Ty svině namyšlený enteligencký!“</p>

    <p class="MLP-text">„Jsou to gauneři. A&nbsp;když člověk ještě pomyslí, že zrovna na tyhle ventry musí dřít…“</p>

    <p class="MLP-text">„Já bych je&nbsp;–!“</p>

    <p class="MLP-text">„…&nbsp;za pár šupů, zatímco oni se vozejí v&nbsp;auťákách za naše dělnický peníze…“</p>

    <p class="MLP-text">„Kdybys viděl tu jejich koupelnu… My si tady nemůžem ani pustit vodu!“</p>

    <p class="MLP-text">„…&nbsp;koupají se v&nbsp;šampusu a&nbsp;k&nbsp;tomu děsný orgie…“</p>

    <p class="MLP-text">„Ty, Alexu, byls už někdy na nějaký tý orgii?“</p>

    <p class="MLP-text">„Mohl bych ti povídat věci…“</p>

    <p class="MLP-text">„Tak povídej…“</p>

    <p class="MLP-text">„Chtěla bys to poslouchat?“</p>

    <p class="MLP-text">„No proč ne… Hele, dej tu pracku pryč, jo? A&nbsp;hezky rychle!!“</p>

    <p class="MLP-text">„Chtěl jsem tě jen pohladit… jako bratříček…“</p>

    <p class="MLP-text">„Hele, známe se. Takhle bratříčci nehladějí.“</p>

    <p class="MLP-text">„A&nbsp;takhle?…“</p>

    <p class="MLP-text">Madda se vytrhla Alexovi, shýbla se pod postel a&nbsp;těžkou vibramkou ho praštila mezi oči. „Mám toho už po krk, rozumíš?! Po krk!! Všech chlapů, všech! Po krk. Je to hnusný. Julda má pravdu…“</p>

    <p class="MLP-text">Rázem si Alex přestal třít čelo. „Já tě chápu, holčičko, dovedu si představit, jak ti je. Ty víš, že ti rozumím. Máš teď právo na trochu hysterie, ale podívej, jsi přece chytrá, mladá, krásná holka a&nbsp;máš celý život před sebou. Celý svět…“</p>

    <p class="MLP-text">„Julda má pravdu. Julda má svatou pravdu…,“ opakovala Madda. Sama tomu moc nevěřila, ale věděla, že Alex bude prskat.</p>

    <p class="MLP-text">„Julda, Julda…,“ prskal Alex, „Julda je svatej, nojo! Je von ještě svatej nebo už blbej? Copak se můžeš dívat, jak ze sebe dělá slouhu, jak se plazí a&nbsp;ponižuje, jak si z&nbsp;něho každej dělá onuci…“</p>

    <p class="MLP-text">„Julda má pravdu,“ opakovala Madda trucovitě.</p>

    <p class="MLP-text">„Ano? Tak pročpak ho tedy neposloucháš, pročpak tedy neděláš, co on ti káže? Hezky hačat doma, číst si knížky, chodit do večerní školičky pro hodný dětičky, poslušně zdravit pány vedoucí…“</p>

    <p class="MLP-text">„Možná by to bylo lepší. Co jsem takhle? Nic! Šlapka.“</p>

    <p class="MLP-text">„A&nbsp;co bys byla pak? V&nbsp;kanceláři si vyděláš o&nbsp;pět stovek míň, než máš teď, a&nbsp;bude tě oprašovat nějakej mastňáckej pan vedoucí fakturace.“</p>

    <p class="MLP-text">„Nemusím mu dát.“</p>

    <p class="MLP-text">„A&nbsp;tak tě zas šoupne zpátky do provozu, jako Zdeňku Štolbovou nebo Jiřku Hákovou.“</p>

    <p class="MLP-text">„Takhle se mnou šoupají stejně.“</p>

    <p class="MLP-text">„Aspoň se nemusíš klepat o&nbsp;místo jako ty kancelářský filcky. Nemáš žádný uzávěrky, revize, inventury a&nbsp;nerváky. Když se ti nechce dělat, lehneš si někam za bedny nebo foukneš skrz plot. A&nbsp;žádný prdelkování před kdejakým hejhulou. Říká se líp: Anoprosímsoudruhuvedoucí nebo Avíšcotymimůžeš? Čím přece níž, tím svobodněji se žije. A&nbsp;kdyby zítra celej Kotex vyletěl do povětří?“</p>

    <p class="MLP-text">„Tak se leda zachechtám.“</p>

    <p class="MLP-text">„A&nbsp;pudem dělat o&nbsp;barák vedle. Moc dobře na nervy dělá nemít co ztratit.“</p>

    <p class="MLP-text">„Ale stejně má Julda pravdu,“ řekla Madda, ale už se usmívala.</p>

    <p class="MLP-text">„Ano? Ale vždyť to, co on, já svedu taky! Tak hele: Maddičko, vstávat. Jak to, že ležíš odpoledne v&nbsp;posteli?“ pitvořil se Alex po bratrovi Juldovi.</p>

    <p class="MLP-text">„Bolej mi nohy!“ volala Madda z&nbsp;postele a&nbsp;už se smála. „Tak jen hezky vstaň. Už sis vyčistila boty? A&nbsp;umyj si laskavě krk.“</p>

    <p class="MLP-text">„Neteče voda!“</p>

    <p class="MLP-text">„Ve sklepě je jí dost.“</p>

    <p class="MLP-text">„Nechce se mi s&nbsp;kýblem po schodech nahoru a&nbsp;dolů!“</p>

    <p class="MLP-text">„Leností začíná hřích. A&nbsp;cos dělala celé odpoledne?“</p>

    <p class="MLP-text">„Byla jsem v&nbsp;Grandu!“</p>

    <p class="MLP-text">„Ach, Maddo, Maddo, neděláš dobře, když&nbsp;–“</p>

    <p class="MLP-text">„A&nbsp;pak s&nbsp;jedním ženatým chlapem!“</p>

    <p class="MLP-text">„Ale Maddo, děvče nešťastné, copak opravdu už&nbsp;–“</p>

    <p class="MLP-text">„U&nbsp;něho v&nbsp;kvartýru!!“</p>

    <p class="MLP-text">Alex se teatrálně chytil za srdce a&nbsp;jako se skácel, Madda se už řehtala, Alex poklekl u&nbsp;postele a&nbsp;jako Maddu zapřísahal, oba se svíjeli smíchem, když Alex jako zdrceně štkal Maddě v&nbsp;klíně, pak se tiše smáli a&nbsp;pak ponenáhlu už jen chichotali.</p>

    <p class="MLP-text">„Stejně má Julda pravdu,“ vzdychla Madda vjíždějíc prsty do modročerné srsti na Alexových zádech, „ale s&nbsp;tebou je holt zase zábava… Jak s&nbsp;žádným klukem na světě…“</p>

    <p class="MLP-text">Contemplor meliora proboque, deteriora sequor.</p>

    <p class="MLP-text">„Však já taky nejsem žádnej kluk!“</p>

    <p class="MLP-text">„Ne. Ty seš ďábel.“</p>

    <p class="MLP-text-bez1radku--I---12-0">Z&nbsp;krve, mléka a&nbsp;šťav Holčičích vzpomínek na vánoční koledy Ženského nářku v&nbsp;mokrém listí A&nbsp;lázeňských fontán Devastované země, vody a&nbsp;vzduchu Básniček z&nbsp;devítiletky Sirén revoluce A&nbsp;kvílení elmotorů, centrifug a&nbsp;beatu Tohle všecko je teď mý a&nbsp;dělat si s&nbsp;tím můžu, co se mi jen zamane</p>

    <p class="MLP-text--I">Nesmíš Dost Prosím tě ne Už vážně dost Pěkně prosím Tohle ne Já moc chci hodně něžnou lásku <span>Pavilony</span> ze skla a&nbsp;z&nbsp;modrého kovu A&nbsp;v&nbsp;nich věčný prameny vody, která uzdravuje A&nbsp;tichou muziku, něco hodně cool a&nbsp;hodně slow A&nbsp;jezírko s&nbsp;barevnými světly pod vodou A&nbsp;labutě…</p>

    <p class="MLP-text--I">A&nbsp;recitovat veršíčky P.&nbsp;Ovidia Nosatce bys nechtěla To bys usnula, co, kdežto takhle jsi nádherně svěží Svazkem tříštivých granátů do skleněného pavilonu Místo vlažné minerálky horkou naftu do jezírka a&nbsp;zapálit plamenometem To je jinačí show, co A&nbsp;labutím osekáme spálené peří dlátem a&nbsp;sníme maso Tohle se ti doopravdy líbí Jen koukej, co děláš Jen se na to podívej</p>

    <p class="MLP-text--I">To ty děláš Vždyť je to vlastně hrůza, co my tady spolu děláme Já fakticky nechtěla To ty Au, to bolí: Ty se mnou děláš, jako bys mě chtěl zabít, a&nbsp;ne pomilovat Au! Já se přece tak dlouho bránila Au! Au! Au!</p>

    <p class="MLP-text--I">Jak slastně kvičí divoké prasátko rvané na houpavém mechu ve věčném stínu našeho čtvrtohorního pralesa, kam neproniká vysoušející světlo Denaturace Nejsilnější to jeho celoživotní zážitek Dej mi ještě kousnout Však si kousni taky Maso To je jiná bašta než oslizlé plavuně a&nbsp;utopení brouci a&nbsp;ohnilé bukvičky z&nbsp;bláta, co Au! Tys teď kousla moc Au! Au! Au!</p>

    <p class="MLP-text--I">Maso já ráda Už jsem si zvykla V&nbsp;patnácti mě poslali do jatek</p>

    <p class="MLP-text--I">Mě až v&nbsp;osmnácti Tempo se zvyšuje Zároveň se spotřebou masa Všichni rádi maso A&nbsp;my jeden druhého teď nádherně vypijem a&nbsp;sníme</p>

    <p class="MLP-text--I">A&nbsp;my jeden druhého teď nádherně</p>

    <p class="MLP-text-bez1radku--12-12">(„Proboha&nbsp;–&nbsp;–&nbsp;–“ vykřikl ve dveřích Julda Serafin vysokým hlasem.)</p>

    <p class="MLP-dopis-bez1radku-ii">ITALSKÝ HEREC Rinaldo Marezzi hostující v&nbsp;Turecku v&nbsp;Sha­kespea­rově hře „Romeo a&nbsp;Julie“ vykoupil v&nbsp;okolí divadla u&nbsp;zelinářů tři metráky shnilých rajčat. Na dotaz obchodníků, zda rajčata potřebuje na házení po Romeovi, odpověděl: Naopak, já sám jsem Romeo.</p>

    <p class="MLP-dopis-bez1radku-ii">POKOJE LÁSKY. Součástí věznice v&nbsp;Ulriksforsu v&nbsp;severním Švédsku jsou jednoduše zařízené pokoje, kde se scházejí vězni se svými manželkami nebo snoubenkami. Správa věznice povoluje až týdenní společný pobyt.</p>

    <p class="MLP-dopis-bez1radku">V&nbsp;BOJI PROTI POTKANŮM je vlk nejlepším spojencem člověka. Tento názor zastává italský profesor Giovanni Fornaciari, jeden z&nbsp;největších současných zoologů. Podle něho na každý kus drůbeže, kterou vlk v&nbsp;drůbežárně roztrhá, připadá průměrně 300-400 potkanů, které za stejnou dobu zadáví. Proto se obyvatelé vysokohorské vesnice Fellicarolo v&nbsp;Apeninách rozhodli, že nebudou již vlky pronásledovat. Dokonce založili společnost na ochranu vlků. Vlčata, která zabloudí, vychovávají o&nbsp;láhvi mléka a&nbsp;před jejich puštěním na svobodu je očkují.</p>

    <p class="MLP-text-bez1radku--12-0">Zvenku z&nbsp;nádvoří bylo v&nbsp;okně plánovacího oddělení v&nbsp;prvním patře vidět jen zelené houští dvou prorůstajících se filodendronů. Ze svého křesílka za nimi, přistaveného těsně k&nbsp;oknu, střehl Bogan Tušl přes svou rachotící elektrickou kalkulačku mezerami mezi listy shora celé nádvoří od vrátnice až ke kotelně a&nbsp;garážím.</p>

    <p class="MLP-text">V&nbsp;okamžiku, kdy se z&nbsp;šera ve vratech protější haly vynořila malá postavička Schejbala (předseda závodní rady), vymrštil se Bogan ze svého křesílka, střelhbitě prolétl tmavou vlhkou chodbou správní budovy („Bílého domu“) a&nbsp;v&nbsp;prudkém žáru sluncem rozpáleného nádvoří se střemhlav vrhl na drobného mužíka.</p>

    <p class="MLP-text">„…&nbsp;vždyť tak se už doopravdy přece nedá bydlet, jsme už z&nbsp;toho se ženou zoufalí a&nbsp;Jolana zas tuhle plakala, že by bylo nejlepší už skočit z&nbsp;okna&nbsp;–“ chrlil Bogan z&nbsp;několikacentimetrové vzdálenosti přímo do bledého obličeje nervózně mrkajícího předsedy a&nbsp;neustále zvyšoval hlas (dva kolemjdoucí k&nbsp;nim už otáčeli hlavy a&nbsp;žena táhnoucí kolem vozík se u&nbsp;nich zastavila s&nbsp;otevřenými ústy), „já vím, budem to muset znovu řešit…,“ breptal předseda a&nbsp;ustupoval krok za krokem dozadu,</p>

    <p class="MLP-text-bez1radku">„- vždyť už loni pátého října jste odhlasovali vyřízení do prvního dubna a&nbsp;dneska je dvanáctého června, přece jsem vám dal už dvě potvrzení, že Jolana je v&nbsp;jiném stavu, a&nbsp;tohle ji úplně ničí, když mohl dostat kvartýr Papoušek bez děcka a&nbsp;Ruml, který si hned pak koupil auto –“ útočil tvrdě Bogan, až předseda Schejbal prchl zpět do haly, z&nbsp;níž před chvilkou vyšel.</p>

    <p class="MLP-text">Chladně střehna nádvoří sjížděl Bogan na své elektrické kalkulačce dekádu za dekádou a&nbsp;neprodleně se pak pustil do cenových propočtů pro Jolanu (pracovala v&nbsp;téže chodbě v&nbsp;cenovém oddělení a&nbsp;pomáhala zas Boganovi s&nbsp;operačními listy, oba byli nesmírně výkonní), náhle uzřel mezerami v&nbsp;listí inženýra Papouška a&nbsp;nepřestávaje pravičkou ťukat do typů, telefonoval za pomoci levičky a&nbsp;brady Jolaně, ťukal dál, a&nbsp;když mu vyskakoval mezisoučet, dole na nádvoří Jolana už držela Papouška a&nbsp;cpala doň vstupenky na Bachčisarajskou fontánu (desetiprocentní provize z&nbsp;prodaných lístků, šetříme na nábytek).</p>

    <p class="MLP-text">Vtrhl Borek Trojan, ten přivandrovalec z&nbsp;Brna, stěžovat si na škrty ve svém fondu mistra a&nbsp;oba mladí muži se bez zdravení do sebe ihned zaklesli, Bogan hleděl tvrdě do planoucí tváře toho kluka, zachtělo se ti vládnout pomocí mistrovských desetikorun, ale já je potřebuju jinde, hošíčku, Borek si dokonce zkusil dupnout, tak už dost téhle rozcvičky, já si dobyl právo dupat, ty ještě ne, Bogan Tušl si na Borka Trojana dupl a&nbsp;vyhodil vztekajícího se fracka ze dveří.</p>

    <p class="MLP-text">Dole v&nbsp;bílém žáru si do stínu za chladicí věží sedal na sud Valach (jednatel bytové komise) ke svačině, Bogan se vymrštil, prolétl chodbou a&nbsp;prudký nálet na jednatele, který si ještě ani nerozbalil mazané chleby. Vraceje se pak chodbou, potkal Bogan Jolanu vlekoucí psací stroj, vzal jej od ní a&nbsp;bleskově ji vyslal proti Valachovi, hodil stroj na Jolanin stůl a&nbsp;ze své pozorovatelny pak vyhlížel na Jolanu, jak klove jednatele, který po chvíli své chleby zas zabalil a&nbsp;odplížil se, ženuška se vycvičila a&nbsp;jaký to bylo jehně, když jsem ji tenkrát klofnul.</p>

    <p class="MLP-text">Bogan hbitě proplouval temnou chodbou Bílého domu mezi světlými obdélníky skleněných výplní čtyřiceti kancelářských dveří, už podle siluet za sklem uhadoval možnou kořist a&nbsp;bleskově se do ní zasekával. Z&nbsp;ředitelny se vymotal vytáhlý přihrbený Bělička (předseda mládeže), ještě zpitomělý pětihodinovou schůzí a&nbsp;zdrcený spoustou utržených úkolů, Bogan naň vlétl, drsně ho chytil za rameno, dovlekl (cestou vyťukal na skleněné dveře Jolaniny kanceláře smluvený kód) do svého doupěte a&nbsp;vrážel doň meč své bytové tirády, vkrátku přiběhla Jolana s&nbsp;třemi perforovanými stránkami vstupenek na Bachčisarajskou fontánu a&nbsp;oba se nelítostně zahryzávali do ustrašeného chlapce, až slíbil bytovou intervenci u&nbsp;ředitele a&nbsp;odebral všech třicet lístků po 14&nbsp;korunách (provize Kčs 42,–).</p>

    <p class="MLP-text">Ze svého křesílka Bogan ostře střehl línou náves našeho vezdejšího světa, svištěl na elektrické kalkulačce a&nbsp;znovu vyplouval do temné chodby, kanceláří a&nbsp;nádvoří, míjeli se s&nbsp;Jolanou jak dvě barakudy v&nbsp;teplém ospalém moři, stačilo pár slov v&nbsp;běhu („Schejbal je v&nbsp;pokladně“ nebo „Direktor šel na záchod“) a&nbsp;vymršťovali se k&nbsp;novým nájezdům.</p>

    <p class="MLP-text">Ve svém hnízdě v&nbsp;bývalé dívčí svobodárně ve druhém patře vpravo se sešli až pozdě odpoledne (Bogan ještě za osmadvacet korun odpřednášel v&nbsp;závodní škole práce usínajícím tatíkům dvě hodiny bojů dělnické třídy, Jolana udělala dvě hodiny placené brigády ve skladu obalů) a&nbsp;sesedli se nad uzenou makrelou.</p>

    <p class="MLP-text">„Schejbal mě už nechtěl poslouchat, že ho připravíme o&nbsp;nervy,“ řekla Jolana párajíc prstem břicho ryby.</p>

    <p class="MLP-text">„Jen do grázla, stejně dělá hovno. Co Valach?“ řekl Bogan, trhaje maso rukama.</p>

    <p class="MLP-text">„Zase slíbil. Buřina jde zítra na okres. Připomněla jsem mu.“</p>

    <p class="MLP-text">„Já na něj ráno ještě skočím. Říkal jsem znovu direktorovi.“</p>

    <p class="MLP-text">„Věrka mi to říkala. Zítra je partajní výbor, udělám Abrta, Bártu, Cahu, Dolejšího a&nbsp;Erbena.“</p>

    <p class="MLP-text">„Já vlítnu na Fojta, Gittlera, Holce, Chodovského, Invalda a&nbsp;ještě bych převálcoval znovu Abrta, Bártu, Cahu…“</p>

    <p class="MLP-text">„Já už přestávám věřit, že se z&nbsp;téhle cimry někdy dostaneme…,“ vzdechla Jolana.</p>

    <p class="MLP-text">„Neboj, dostanem!“</p>

    <p class="MLP-text">„Všichni už bydlí, jen my musíme pořád škemrat a&nbsp;oni se nám za zády chechtají, starají se už jen o&nbsp;své auťáky a&nbsp;chaty, bodejť by ne&nbsp;– oni všichni už bydlí! Slyšíš, Bogane, všichni na nás kašlou&nbsp;– oni-už-bydlí&nbsp;– co myje pořád otravujeme s&nbsp;nějakým bytem? ONI HO UŽ MAJÍ!&nbsp;–“</p>

    <p class="MLP-text">„Tak dlouho budem na ně najíždět, až&nbsp;–“</p>

    <p class="MLP-text">„Jsou dva druhy lidí: s&nbsp;kvartýrem a&nbsp;bez něho. A&nbsp;mezi nima ostnatej drát. Au, když pomyslím, že v&nbsp;tomhle budem brzo s&nbsp;děckem tři…“</p>

    <p class="MLP-text">Jolana se rozeštkala a&nbsp;Bogan zatínal zuby při pohledu na její nabíhající život a&nbsp;otékající nohy, v&nbsp;pěsti si drtil palec a&nbsp;jako už tisíckrát jí znovu dodával mysli bojovou písní jejich prvního společného vítězství: „Jolino… no tak! Přece bys nefňukala… Jolíčku…,“ utíral ženě oči prstem lesklým od rybího tuku a&nbsp;něžně ji třepal po krku, „zatím jsme vyválčili aspoň tuhle cimru a&nbsp;teď vyválčíme kvartýr!… Jen si vzpomeň, když tohle tady byla ještě dívčí svobodárna, jaks tady bydlela s&nbsp;Jiřkou Hákovou a&nbsp;já za tebou začal chodit&nbsp;– ani mě nepustila za tebou dovnitř, že si nenechá ze své svobodárny dělat bordel. A&nbsp;když tenkrát jela na svátky domů, jak naschvál zlomila klíč v&nbsp;zámku, jak nasypala střepy pod prostěradlo, jak chodila žalovat Valachovi na závodní radu…“</p>

    <p class="MLP-text">„Však jsme tenkrát prohráli a&nbsp;tři měsíce ses tady nesměl ani ukázat…“</p>

    <p class="MLP-text">„Ale pak? Když jsem ji tenkrát u&nbsp;dveří křísl do kotníčku…“</p>

    <p class="MLP-text">„Mohls ji zmrzačit. Kdyby neměla lyžařské boty…“</p>

    <p class="MLP-text">„Tak bych dupl míň. O&nbsp;málo míň.“</p>

    <p class="MLP-text">„Kdybysme se ale nevzali, nesměl bys sem chodit dodnes. Natož tady bydlet.“</p>

    <p class="MLP-text">„My jsme se ale vzali… Začíná tě to mrzet?“</p>

    <p class="MLP-text">„Ty víš, že ne, ale jde na mě ze všeho taková lítost… Třeba ta naše svatba narychlo…“</p>

    <p class="MLP-text">„A&nbsp;to pondělí po ní…“</p>

    <p class="MLP-text">„Na to už nechci vzpomínat.“</p>

    <p class="MLP-text">„Za dvě hodiny byly Jiřčiny klimpry venku na sněhu a&nbsp;já přitloukal na dveře svou vizitku.“</p>

    <p class="MLP-text">„Já byla úplně bez sebe.“</p>

    <p class="MLP-text">„Ale přitom jsi házela Jiřce boty z&nbsp;okna na hlavu.“</p>

    <p class="MLP-text">„Tys zas hnal Valacha s&nbsp;kudlou po schodech. A&nbsp;pak ta scéna s&nbsp;esenbákem…“</p>

    <p class="MLP-text">„Nakonec nám museli dát tuhle cimru. Teď nám musejí dát kvartýr!“</p>

    <p class="MLP-text">„Oni nemusejí vůbec nic. A&nbsp;sundej tu košili, budu prát… v&nbsp;naší prádelně pod kohoutkem…“</p>

    <p class="MLP-text--I">Bílý domek Se skleněnou verandou A&nbsp;velkou zahradou pod starým stromem Veselá zelená pumpa Můj muž si polonahý zpívá a&nbsp;česá jablka Má žena se směje v&nbsp;okně našeho domu Naše dítě k&nbsp;nám běží s&nbsp;bílým psíkem po trávě Bojí se mraku To nic, máme přece střechu nad hlavou A&nbsp;až dopadnou první kapky deště, budem už sedět kolem krbu Jak hoří březová polena</p>

    <p class="MLP-text">Jolana roztáčela kohoutek nad výlevkou na zdi: pár rezavých kapek, zachrčení a&nbsp;dost. Manželé Tušlovi na sebe pohlédli lesknoucíma se očima. Zdola z&nbsp;podlahy stoupal veselý stříbrný šum jak bubínky zahradního karnevalu. Gráfovi v&nbsp;prvním patře se sprchují.</p>

    <p class="MLP-text">„Vidíš, co oni musejí&nbsp;– válet se celej den ve vaně a&nbsp;pouštět nám vodu do kanálu&nbsp;–!“ zaječela Jolana a&nbsp;začala tlouci pěstmi do litinové desky nad výlevkou. „Jeden se sprchuje ve dne v&nbsp;noci a&nbsp;druhej nemá ani hrníček vody, jeden bydlí v&nbsp;prvním patře v&nbsp;třípokojovým <span>kvartýru</span>, k&nbsp;tomu auťák a&nbsp;chatu se skleněnou verandou a&nbsp;druhej čeká děcko v&nbsp;kamrlíku pod půdou, jeden se válí za čtyři tisíce a&nbsp;druhej se za pár šupů uštve&nbsp;– a&nbsp;ten jeden i&nbsp;ten druhej jsou pořád ti samí!“</p>

    <p class="MLP-text">„Počkej, takhle ne&nbsp;–“ křikl Bogan a&nbsp;zutou botou začal mlátit do přívodní trubky.</p>

    <p class="MLP-text">„Já budu chodit koupat děcko asi do sklepa!!“</p>

    <p class="MLP-text">„Uhni!“ zařval Bogan a&nbsp;kovářskými údery těžkého francouzáku rozbubnoval potrubí do dunění a&nbsp;mířeným úderem za úderem, dokud mu paže neumdlela, zarytě bušil kovem do kovu. Nadechl se, přehodil nástroj do druhé ruky a&nbsp;znovu se rozpřáhl.</p>

    <p class="MLP-text">„Počkej&nbsp;–“ zašeptala Jolana. „Venku něco…“</p>

    <p class="MLP-text">Za dveřmi sílící tartas a&nbsp;ryk, náhle zaklepání: na chodbě Julda Serafin odnaproti, krok za ním rozcuchaná a&nbsp;jakoby pokousaná Madda neoděná v&nbsp;kombiné naruby a&nbsp;bosá, o&nbsp;protější dveře se opíral Alex Serafin, taky skoro nahý a&nbsp;s&nbsp;krvavými škrábanci&nbsp;–</p>

    <p class="MLP-text">„Musíte vzít Maddu k&nbsp;sobě,“ říkal naléhavě Julda Serafin, „prosím vás…“</p>

    <p class="MLP-text">„Co&nbsp;– co&nbsp;– cože&nbsp;– cože musíme&nbsp;–“ Jolana zbledla a&nbsp;zachytila se obou veřejí.</p>

    <p class="MLP-text">„Stala se hrozná věc. Alex a&nbsp;Madda…,“ říkal Julda tiše. „Buďte tak dobří… Pomozte…“</p>

    <p class="MLP-text">„Bydlet k&nbsp;nám&nbsp;–!“ Jolaně se rychle vracela krev do tváře, „co to mektáte, člověče, vy jste zešílel&nbsp;–“</p>

    <p class="MLP-text">„Uhni!“ zasyčel za ní Bogan, odstrčil ji a&nbsp;z&nbsp;několikacentimetrové vzdálenosti přímo do Juldovy tváře: „Co to žvaníš, ty pitomej moulo, ty blbče, ty kreténe, ty&nbsp;–“ slovo za slovem jak podání do toho bílého vyjeveného ksichtu.</p>

    <p class="MLP-text">„Proč tak zhurta, Tušlíku?“ zasáhl Alex Serafin. „Nezapomeň, že bydlíš v&nbsp;dívčí svobodárně. A&nbsp;jsi dívka? Ukaž!“</p>

    <p class="MLP-text">„Ty dacane, opakuj, kde že já bydlím&nbsp;–!&nbsp;–!!“</p>

    <p class="MLP-text">„V&nbsp;dívčí svobodárně,“ opakoval Alex ochotně, „do níž ses protiprávně svémocně násilím nastěhoval.“</p>

    <p class="MLP-text">„Ty grázle, ty svině&nbsp;–“ skučel Bogan Tušl jak kopnut pod pás a&nbsp;Jolana, hledíc na Maddinu necudně prosvítající kurevskou krásu, na prsy vzpřímené náruživými masážemi potmě, na ploché pevné břicho, o&nbsp;němž se domýšlela, co vše se na něm už odehrálo&nbsp;– „Ta vaše štětka patří dávno do Kostomlat!“ zavřeštěla nenávistně.</p>

    <p class="MLP-text">„Lidi, prosím vás… lidi…,“ šeptal zdrceně Julda.</p>

    <p class="MLP-text">„Cože já jsem&nbsp;–“ zaječela Madda, skočila po Jolaně, „ty krávo, kerá ses nechala nabourat kvůli kvartýru, ty kryso volezlá, ty kancelářská filcko&nbsp;–“</p>

    <p class="MLP-text">Dívky si vjely do vlasů a&nbsp;nehty do tváří, Julda s&nbsp;Boganem je trhali od sebe, Alex si odskočil pro cigaretu a&nbsp;povzbuzoval obě válčící strany. „Tam se ti bude líbit, Maddičko,“ popichoval, „budeš tam mít lepší výhled z&nbsp;okna…“</p>

    <p class="MLP-text">S&nbsp;vynaložením všech sil vyprostil Bogan podrápanou Jolanu, vtáhl dovnitř a&nbsp;zabouchl. Za dveřmi znovu ryk a&nbsp;tartas, u&nbsp;dveří dvojí těžké supění.</p>

    <p class="MLP-text">„Co se vlastně stalo?“ říkal Bogan opatrně si ohmatávaje do spánku zarytý úlomek Maddina nehtu.</p>

    <p class="MLP-text">„Copak neslyšels? Alex a&nbsp;Madda…,“ Jolana si olizovala prsty a&nbsp;sykajíc bolestí nanášela si sliny do škrábanců na tvářích.</p>

    <p class="MLP-text">„Tak musíš dolů do montércimry,“ říkal za dveřmi Julda Alexovi, „je tam teď ten chlapec, Borek Trojan, sám a&nbsp;čtyři volné postele…“</p>

    <p class="MLP-text">„Ani mě nenapadne,“ řekl Alex.</p>

    <p class="MLP-text">„Ale přece snad uznáš, že po tomhle už nemůžeš spát v&nbsp;pokoji s&nbsp;Maddou…“</p>

    <p class="MLP-text">„A&nbsp;s&nbsp;klukem můžu? Co když se mi taky zalíbí a&nbsp;já se přešupačím?“</p>

    <p class="MLP-text">„To je rodinka&nbsp;–“ Jolana se už zas tetelila.</p>

    <p class="MLP-text">„Slyšíš…,“ šeptal Bogan horečně. „Jolino! Ale to je úžasný… Podívej: Alex do montércimry nechce&nbsp;– výborně! A&nbsp;aby s&nbsp;ním Madda bydlela dál&nbsp;– to vážně nejde. Do montércimry ona taky nemůže, tam je teď Borek Trojan. A&nbsp;tak opravdu nezbývá, než soudružku nastěhovat sem!“</p>

    <p class="MLP-text">„Kam sem?!&nbsp;– Sem k&nbsp;nám?!?!“</p>

    <p class="MLP-text">„Jinam to opravdu nejde. Jolíku, postřeh! Podmínkou samozřejmě je, abychom my dostali napřed byt&nbsp;– Tak jedem: zařiď tady nahoře, aby se Alex nedal umluvit. Já skočím dolů pro toho kluka.“</p>

    <p class="MLP-text">Borek Trojan ležel v&nbsp;montércimře nahý na jednom z&nbsp;kavalců a&nbsp;prohlížel si obrázky. „Poď honem!&nbsp;–“ vykřikoval Bogan, „chtějí ti sem nastěhovat Alexe Serafina, toho flinka, protože přefikl ségru, no polez, vstávej!“ „Co já ale&nbsp;–“ „To si přece nedáš líbit, poď na to a&nbsp;hele, ten fond mistra ti zas napěchuju, jenom už poď!“ „Tak se aspoň oblíknu&nbsp;–“ „Trenky stačejí a&nbsp;honem, nebo ho potkáme už s&nbsp;kufrem na schodech&nbsp;–“</p>

    <p class="MLP-text">„Místnost pro montéry je prostě místnost pro montéry!“ hlásala zatím Jolana v&nbsp;patře.</p>

    <p class="MLP-text">„Dík za podporu, liebe Joline,“ šklebil se Alex a&nbsp;dělal na Juldu dlouhý nos.</p>

    <p class="MLP-text">„Ale, Jolanko, přece musíte uznat, že při tomhle stavu…“ prosil Julda.</p>

    <p class="MLP-text">„A&nbsp;kdo má uznání s&nbsp;náma? A&nbsp;s&nbsp;mým stavem?“ křičela Jolana.</p>

    <p class="MLP-text">„Jen do něho, Jolino. Nedej se!“ popichoval Alex.</p>

    <p class="MLP-text">„A&nbsp;já chcu pokoj jen pro sebe!“ vykřikovala Madda. „Jsem už velká!“</p>

    <p class="MLP-text">„Vždyť ho budeš mít!“ volala Jolana. „Jakmile dostaneme byt&nbsp;–“</p>

    <p class="MLP-text">„Madda je už náramně velká,“ řehtal se Alex a&nbsp;prstem si slinil pokousaný krk.</p>

    <p class="MLP-text">„Tady přišel říct svý slovo soudruh Borek Trojan!“ hulákal Bogan Tušl už na schodech. „Taky chce bydlet jako člověk. A&nbsp;v&nbsp;tomhle domě máme mužskou svobodárnu!“</p>

    <p class="MLP-text">„Když my dostaneme byt, bude tady ještě dívčí!“ volala Jolana.</p>

    <p class="MLP-text">„Tak jak to má být podle ustanovení! Dost už s&nbsp;tímhle bordelem!“ povykoval Bogan.</p>

    <p class="MLP-text"><span>Po schodech nesměle stoupal Roman Gráf z&nbsp;prvního patra, zřejmě poslali synáčka na zvědy, Bogan ho pevně rafl a&nbsp;řval mu přes hlavu, aby to slyšel i&nbsp;jeho papínek (podnikový ředitel) ve svém prvním patře: „Řekni otci, že domovní schůze právě rozhodla</span> <span>nastolit</span> <span>pořádek a&nbsp;právo: Tušlovům byt, tím se uvolní dívčí svobodárna pro Maddu, tím se uvolní v&nbsp;mužské svobodárně místo pro Borka Trojana, tím se uvolní místnost pro montéry&nbsp;– jediný byt pro Tušla uspokojí čtyři žadatele!!“</span></p>

    <p class="MLP-text">„Všichni chcem bydlet jako lidi!“ vřeštěla Jolana.</p>

    <p class="MLP-text">Chlapec Gráfů ohromeně pohlížel na divoký polonahý spolek kolem skoro nahé Maddy, polkl naprázdno, vytrhl se a&nbsp;prchl dolů.</p>

    <p class="MLP-text">„Tak zkusíme to spolu, hošku?“ obrátil se Alex poplácávaje Borka po nahých zádech.</p>

    <p class="MLP-text">„Borek bude v&nbsp;mužské svobodárně! Od toho ji tu máme!“ tvrdil Bogan.</p>

    <p class="MLP-text">„Já tohodle kluka k&nbsp;sobě nechcu!“ stěžoval si Alex. „Helejte, jak se ode mne odtahuje! No prosím! Vždyť já konečně proti chudince Maddě nic nemám!“</p>

    <p class="MLP-text">„Tohodle bychom měli vyrazit!“ vykřikl Borek ukazuje prstem na Alexe. „Vždyť ten to přece spáchal!“</p>

    <p class="MLP-text">„A&nbsp;s&nbsp;takovým hnusákem bys bydlel sám v&nbsp;montércimře!“ volal Bogan Tušl.</p>

    <p class="MLP-text">„Tak pardon, pane Tušl,“ zařval Alex, „já vám tady pomáhám ke kvartýru a&nbsp;vy do mě hnusákem? Budu asi nucen své stanovisko zrevidovat!“</p>

    <p class="MLP-text">„Bogan to tak nemyslel, on je taková prudká nátura…,“ chvatně Alexe chlácholila Jolana a&nbsp;dokonce ho pohladila po chlupaté paži, Bogan se na Alexe úlisně usmíval a&nbsp;přitom kopal Borka do kotníku na znamení, že na svém varování trvá.</p>

    <p class="MLP-text">Po schodech vystoupila paní Zita Gráfová z&nbsp;prvního patra, po synáčkovi vyslána choť, v&nbsp;bílých sandálech, modrém vlhkém koupacím plášti a&nbsp;modrém turbanu, svěží, vonící, krásná a&nbsp;s&nbsp;úsměvem: „Stalo se něco?“</p>

    <p class="MLP-text">„Nic zvláštního, milostpaní. Jen že vám přímo nad hlavou znásil­nili děvče. Můžete se zas klidně koupat dál.“ Po dobrým to s&nbsp;vámi nešlo, rozhodl se Bogan bleskově, tak už nezbývá než to rozpálit.</p>

    <p class="MLP-text">„Co to říkáte? Kdo? Koho? Tohle děvče?“</p>

    <p class="MLP-text">„Je div, že v&nbsp;tomhle bordelu, který tady vznikl z&nbsp;nedbalosti vašeho muže, se stalo jen tohle. Je div, že zatím tady nikdo nikoho nezavraždil. Řekl jsem ZATÍM&nbsp;–“ syčel Bogan.</p>

    <p class="MLP-text">„Já čekám na svobodárnu už druhý rok&nbsp;–“ vykřikl Borek Trojan svou první žádost k&nbsp;vedení.</p>

    <p class="MLP-text">„Všichni chtějí bydlet jako lidi!“ volala Jolana.</p>

    <p class="MLP-text">„A-my-si-tady-pořádek-vynutíme!“ skandoval Bogan.</p>

    <p class="MLP-text">„Ale já nechápu…,“ namítla Zita Gráfová ždímajíc si ve zmatku mokré vlasy v&nbsp;týle, pár stříbrných kapek vody prolétlo žhavým vzduchem a&nbsp;na beton dopadl už nitroglycerin.</p>

    <p class="MLP-text">„Ona nechápe!!“ vřískla nenávistně Jolana.</p>

    <p class="MLP-text">„Asi vás překvapí sdělení, madam, že dům není obýván pouze v&nbsp;prvním patře!!“ křičel Borek jako by bodán.</p>

    <p class="MLP-text">„Nejste tady sami!!“ hulákal Bogan už jak na pastvě.</p>

    <p class="MLP-text">„Já chcu taky pokoj pro sebe jako má váš Románek!!“ ječela Madda plna záští.</p>

    <p class="MLP-text">„Já budu chodit koupat děcko asi do sklepa!!“ vřeštěla Jolana už jak saň.</p>

    <p class="MLP-text">„Takhle to už dál nejde!!“ běsnil Borek opojen vlastním hlasem a&nbsp;raušem nenávisti.</p>

    <p class="MLP-text">„Nejsme dobytek!!!“ zuřivě řval Bogan a&nbsp;Alex ho přeřvával svým hlubokým hlasem vycvičeným na okresních řečnických pódiích bez mikrofonů: „My-tady!-shromáždění!-jednohlasně!-žádáme!-spravedlivé!-tvrdé!-revoluční!-neúprosné-“&nbsp;–&nbsp;všichni už svorni v&nbsp;nerozborné jednotě zášti proti těm z&nbsp;prvního patra.</p>

    <p class="MLP-text">Po schodech vystupoval Julda Serafin a&nbsp;na odpočívadle ustoupil stranou. Za ním se zjevil sám velkomožný direktor&nbsp;–</p>

    <p class="MLP-text">–&nbsp;to je von, kterej má tři pokoje a&nbsp;všecku naši vodu a&nbsp;jen poroučí a&nbsp;jen hrabe a&nbsp;jen tyje z&nbsp;naší dřiny a&nbsp;jen si vozí prdel v&nbsp;auťáku a&nbsp;jen si brejlí do papírů a&nbsp;jen si chodí v&nbsp;bílý košili a&nbsp;páše tisíc dalších provokací&nbsp;–</p>

    <p class="MLP-text">(–&nbsp;kolik lidí od Stvoření zabito pouze jen pro vodu z&nbsp;tohoto výčtu smrtelných vin? A&nbsp;zabíjeno&nbsp;–)</p>

    <p class="MLP-text">–&nbsp;soudruh podnikový ředitel pan doktor Evžen Gráf.</p>

    <p class="MLP-dopis-podpis">(Pokračování příště)</p>

    <p class="MLP-dopis-bez1radku-ii">OBECNĚ SE UZNÁVÁ a nejnovější vědecké výzkumy to potvrdily, že vykřičet se jen tak, zcela bezdůvodně, je nejlepším způsobem, jak se odreagovat a&nbsp;ulehčit nervovému napětí. V&nbsp;Newcastlu v&nbsp;Anglii použili tuto metodu hromadně. Na náměstí se shromáždilo 200 osob jen proto, aby si sami tento způsob „odlehčení“ vyzkoušeli. Po vykřičení se zase, tentokrát už klidnější, rozešli do svých domovů. Akce se má opět opakovat.</p>

    <p class="MLP-dopis-bez1radku-ii">V&nbsp;BETUANU V&nbsp;SÚDÁNU SE HRÁLO fotbalové utkání místních rivalů. Fandilo se divoce na obou stranách, zvlášť když rozhodčí nařídil proti místnímu mužstvu pokutový kop. Najednou však bylo řádění fanoušků vystřídáno panikou mezi diváky i&nbsp;hráči. Na hřišti se objevili tři lvi a&nbsp;zvolna kráčeli k&nbsp;brance, kde na pokutové značce už stál připravený míč. Tam se zastavili a&nbsp;teprve po půl hodině opět odešli a&nbsp;zmizeli v&nbsp;nedaleké džungli. Míč, který prokousli, odnesli s&nbsp;sebou.</p>

    <p class="MLP-dopis-bez1radku-ii">AMERICKÝ ZOOLOG G.&nbsp;B.&nbsp;Schaller provádí v&nbsp;národním parku Serengeti v&nbsp;Tanzanii detailní pozorování lvů pomocí malých tranzistorových přístrojů. Ověřil si pravdivost domněnky, že lvi jsou v&nbsp;podstatě velmi líní. Jeden z&nbsp;pozorovaných neušel ve třech týdnech více než 7 km denně. Denně plných 20 hodin odpočíval.</p>

    <p class="MLP-dopis-bez1radku-ii">ŽULOVÉ PODZEMNÍ VRSTVY, na nichž je postaveno město Stockholm, se posunuly o&nbsp;0,15 tisíciny milimetru po dosud nejsilnějším atomovém podzemním výbuchu provedeném v&nbsp;Nevadě. Tento sukusorní pohyb zaznamenaly přístroje stock­holmské fakulty geodezie.</p>
  </div>
</body>
</html>