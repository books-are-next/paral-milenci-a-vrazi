<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>milenci_a_vrazi-3</title>
  <link href="../Styles/milenci_a__idstyles.css" rel="stylesheet" type="text/css"/>
</head>

<body id="milenci_a_vrazi" xml:lang="cs-CZ">
  <div>
    <p class="MLP-UROVEN2-PARAL" id="toc_marker-3-1"><a id="x.12462"></a>Dobyvatelé</p>

    <p class="MLP-text-bez1radku">Konečně odtáhli.</p>

    <p class="MLP-text">Chystali se na přespání v&nbsp;té jejich chajdě u&nbsp;řeky snad tři hodiny. Jídla s&nbsp;sebou na týden, pět svetrů pro tři lidi a&nbsp;čtvery tmavé brýle, skleněný kávovar a&nbsp;starý Gráf se ještě ze schodů vrátil pro mucholapku. Pod oknem startování vozu a&nbsp;pak už ticho.</p>

    <p class="MLP-text">Kopnutím shodila Madda sandálky, ve výskoku strhla z&nbsp;háčku ve spíži tyč uherského salámu, s&nbsp;rozkoší se doň zakrojila velikým řeznickým nožem a&nbsp;chroustajíc tuhý válec ukořistěného masa i&nbsp;s&nbsp;bíle plesnivou kůží nacpala si kapsy džínsů vychlazenými rajčaty z&nbsp;ledničky.</p>

    <p class="MLP-text">Bosa do nabytých území: v&nbsp;jídelně Gráfových jsme už byli, zatím ovšem pouze na židličce poblíž dveří v&nbsp;nepřetržité palbě té jejich posrané zdvořilosti: „Vezmete si ještě brambory? Budete si přát ještě kompot?“ Ale no tak navalte, co do mě hodláte vrazit a&nbsp;při jídle se nemluví. To je řečí kolem těch jejich porciček: pětašedesát talířků a&nbsp;na každým jedno prťavounký hovínko. Jedno nedomrlý kuře pro čtyři lidi! Když na to nemám, tak udělám pekáč bramborových placků a&nbsp;každýmu litr mlíka. A&nbsp;když na to mám, tak se koupí krmená husa nebo šrůtka uzenýho. Panský móresy: honit jedno sousto pěti lžičkami po malovaným talířku…</p>

    <p class="MLP-text">Kterej by možná vzali i&nbsp;v&nbsp;Tuzexu&nbsp;– Madda si klekla mezi otevřená křídla příborníku a&nbsp;svědomitě spočítala všecek malovaný porcelán. Budem vidět, co se s&nbsp;tím dá udělat. Vecpala si do úst rajče o&nbsp;něco větší, než měla ústní dutinu, mezi zuby si je probodla palcem, aby se mohla nadechnout a&nbsp;začít kousat, a&nbsp;s&nbsp;dvěma praménky šťávy s&nbsp;pecičkami, tryskajícími jí z&nbsp;koutků na prsa, vzhůru tam, kde jsme ještě nebyli.</p>

    <p class="MLP-text">Pokoj mladého pána Romana&nbsp;– páni, ten blbec tady má docela klavír! Nebo je to piano? Závodní rada na něj nemá peníze a&nbsp;tady si ho kluk klidně má. Stejně je blbec. Když si to tuhle hasil z&nbsp;koupelny, prej: „Promiň, že tady před tebou chodím jen tak…“ A&nbsp;to měl kolem pasu ručník! Stejně tam asi ještě nic nemá. Tělíčko celý bílý a&nbsp;takový dojemný, jak malej harant…</p>

    <p class="MLP-text">Nad postelí boxerský rukavice. Možná by mohl bejt šampion, protože ten druhej v&nbsp;ringu by ještě před prvním gongem zařval, upad a&nbsp;umlátil se smíchy. Páni bojovníci, ten má tady knížek jak v&nbsp;půjčovně! To přece nemohl sám všecko přečíst… ačkoliv blbej je na to dost. To má asi ze školy. Jo, ze školy! Bau-de-laj-re&nbsp;– to je jistě něco o&nbsp;bordelech. Bodejť, tady hned na obálce nahatá holka: „Afrodité“&nbsp;– to je nějakej pleťovej krém, žejo? Uvnitř nahatý štětky, pochopitelně. Jed na to, že holku ještě neměl.</p>

    <p class="MLP-text">Nač potřebuje pitomej šestnáctiletej fracek koberec a&nbsp;dvě křesla jak v&nbsp;ředitelně a&nbsp;piáno docela sám jen pro sebe? Žijete si teda jak prasata v&nbsp;žitě. Dobrý, až bude revoluce, aspoň vím, kam vrazit.</p>

    <p class="MLP-text">Bleděmodrá Evženova a&nbsp;Zitina ložnice Maddě vzala dech. Bezděč­ně si otřela bosá chodidla o&nbsp;práh a&nbsp;vplížila se po špičkách.</p>

    <p class="MLP-text">Kdesi venku řvalo surové slunce, nesmírně daleko odtud. Zde, v&nbsp;zelenavém přítmí stažených rolet a&nbsp;hustých smetanových perlonových záclon konejšivý chládek stoupající ze zářivě namodralých, jakoby světélkujících lůžkovin. Madda přistoupila k&nbsp;postelím a&nbsp;prstem polehounku zkoušela jejich měkkost. Pak celou dlaní a&nbsp;pak plnou silou, jako se tlakem na blatník rozhoupávají velké americké limuzíny. Hotová trampolína. Tady by se teda&nbsp;– jen stěží potlačila nutkání vrhnout se a&nbsp;zabořit celým tělem do postelí.</p>

    <p class="MLP-text">Vlevo pootevřený Zitin šatník napěchovaný jak parním lisem, vpravo ohromné třídílné zrcadlo. Za pár vteřin byla Madda nahá a&nbsp;prádlo má Gráfka tady v&nbsp;šuplatech. Kalhotky jsou trochu volné, ale podprsenku máme obě číslo tři. Stálo by asi za to vidět ji nahou.</p>

    <p class="MLP-text">Černý klasický kostým a&nbsp;bílá halenka s&nbsp;bohatým krajkovým fižím dosud vonícím šeříkem&nbsp;– kde máš, babo, kabelky? Černou… nebo bílou… nebo stříbrnou?</p>

    <p class="MLP-text">Šedé brokátové šaty s&nbsp;hlubokým zakulaceným výstřihem a&nbsp;našitou černou légou. Při takhle servírovaných prsíčkách musej mužský slintat.</p>

    <p class="MLP-text">Černé šaty s&nbsp;prodlouženým živůtkem pošitým štrasem a&nbsp;ukončeným třásněmi, zakulacený výstřih je vzadu o&nbsp;něco hlubší a&nbsp;sukně se lehce rozbíhá…</p>

    <p class="MLP-text">A&nbsp;modrý vzdušný šifonový model košilového střihu, pošitý velikými perlami, s&nbsp;vysokým stojatým límcem až skoro k&nbsp;bradě, který vzadu přechází v&nbsp;uvázanou stuhu&nbsp;– perfektní pohádka.</p>

    <p class="MLP-text">A&nbsp;v&nbsp;perfektní modré pohádce Madda kroužila pokojem, pokoj se zvětšuje otevíráním dveří a&nbsp;bosí se po kobercích jenjen vznášíte, jak cinká ušlechtilé tenké sklo a&nbsp;bílé cinzano z&nbsp;křišťálu, obrovské bonbony v&nbsp;pruhovaném staniolu a&nbsp;zde čínský vějíř, ó! A&nbsp;zlatý brejličky se zlatým držátkem posázeným drahokamy a&nbsp;dlouhá cigaretová špička z&nbsp;mořské pěny a&nbsp;modré obláčky parfumovaného žlutého tabáku a&nbsp;fialový likér <span class="MLP-znak-kurziva-11b">Parfait Amour,</span> do masivního tmavošedého skla kane těžký zlatý Courvoisier Cognac jak med, cestou zpátky Madda už tančila a&nbsp;z&nbsp;pokojů za sebou řada salonů, pak sálů, na televizor je odtud vidět z&nbsp;postele a&nbsp;z&nbsp;obrazovky vyplula sladká tvář zpěváka se zářícím účesem, tančil v&nbsp;arktické revuální krajině mezi otáčejícími se pásy stříbřitě poprášeného skla, sněžnými balustrádami a&nbsp;aranžovanými trsy bílých orchidejí z&nbsp;plastiku, na třpytných skleněných schodištích dívky v&nbsp;bílém v&nbsp;ubíhajících pablescích rotujících leštěných hranolů v&nbsp;pokleku vztahují paže k&nbsp;zrcadlovému oltáři</p>

    <p class="MLP-text-bez1radku--I---12-0">mýmu trůnu Na kterým se dá sedět i&nbsp;takhle ležet Nikdo nesmí po skleněných schodech sem ke mně nahoru Musej stát dole v&nbsp;chumlu a&nbsp;nanejvýš jen koukat Ale i&nbsp;na to musej bejt řádně oblečený Všecko v&nbsp;bílým Šmudla, Tarzan, Robek, Borek v&nbsp;bílým až po krk Holky Holky vyhnat Kluky taky vyhnat Vymrskat silnouproudým kabelem s&nbsp;hodně tlustým jádrem Alex v&nbsp;bílým až po kotníky jak ministrant Ani chloupek u&nbsp;krku mu nesmí koukat a&nbsp;musí bejt oholenej Odřenej cihlou Starýho Gráfa a&nbsp;Gráfku přivázat dole ke sloupu Nebo mi můžou servírovat ledový drinky Ale po skleněných schodech nahoru nesmí nikdo A&nbsp;Gráfy kabelem po hlavě Sotva jsem přišla, hnali mě do vany jak pouliční šlapku Abych vám nesmrděla jak panu inženýrovi Seckýmu s&nbsp;chotí Jak prašivou Tak oba Gráfy a&nbsp;oba Secký do vany plný napalmu Nebo raději něčeho, co hoří hodně pomalu Ale tohle odbýt někde ve sklepě Tady všecko jen čistý A&nbsp;kolem pavilony ze skla a&nbsp;modrého kovu Ornamenty ze smetany A&nbsp;z&nbsp;věčných pramenů vzhůru vlažný déšť V&nbsp;trávě spí labutě Sem nahoru ke mně nikdo nesmí Jen tichoučká hudba hodně cool a&nbsp;hodně slow Kluk Gráfů Roman Gráf Carevič Má po celým těle kůžičku, jakou mají muži už jen za ušima Ty můžeš sem ke mně nahoru Budem se držet za ruce Pohraju si s&nbsp;tebou Pak tě nejspíš zakousnu</p>

    <p class="MLP-text">Rozvalena na světélkujících polštářích tiskla si Madda bradu ke klíčním kostem, aby mohla patřit na své hladké prsy lesknoucí se potem, na napjatou pleť nervózního břicha a&nbsp;s&nbsp;tichým vrněním se ukazováčky zvolna zkonejšila do slastného bezvědomí.</p>

    <p class="MLP-text">V&nbsp;týdnu ranních směn jsou volná celá dlouhá odpoledne a&nbsp;celý týden pralo nelítostné odpolední slunce do stažených zelených rolet. Madda nevydržela ve svém dusném kuchyňském přístěnku už ani minutu. V&nbsp;tom kutlochu pro ubohý vykořisťovaný služky bejvalejch milostpánů, kerejm za to chudinky ještě musely líbat ruce&nbsp;– proč se panstvo už dávno nezlikvidovalo? Řekla bych, že poslední revoluce byla jen hodně slabounkej čajíček. Protože oni tady zůstali a&nbsp;zas by z&nbsp;člověka dělali slundu. Kdyby se člověk ovšem dal!&nbsp;–</p>

    <p class="MLP-text">„Poslední dobou se u&nbsp;nás umaže nebývale mnoho ručníků…,“ zkusila to tuhle Gráfka drze. To tak, ještě prát vaši špínu! Madda zuřivě hleděla do nervózní tváře Zity Gráfové. Už je to tady: otevřenej mač.</p>

    <p class="MLP-text">„Co se mě tejká,“ drtila Madda mezi zuby, co slovo, to mířený úder do cukajícího se ksichtu té baby, „já nemám a&nbsp;nepotřebuju vůbec žádný vaše pitomý ručníky!“</p>

    <p class="MLP-text">A&nbsp;bylo po vtákách a&nbsp;Gráfka k. o. Honem to zamlouvala, jestli prej nechcu něco ke svačině, a&nbsp;tak jsem si dala udělat tatarskej biftek ze syrovýho masa&nbsp;– Gráfka ho dělá z&nbsp;pravý svíčkový a&nbsp;žádný jen mletí ve strojku, ale poctivý ruční naškrábání masa nožem&nbsp;– „A&nbsp;spoustu cibule k&nbsp;tomu!“ Baba letěla do kuchyně jasně ráda, že se z&nbsp;toho tak lehko dostala. Než ze mě slundu, půjde spíš udělat kuchtu z&nbsp;milostpaní.</p>

    <p class="MLP-text">Hodinu po hodině pralo slunce do stažených zelených rolet a&nbsp;v&nbsp;prvním patře už k&nbsp;zalknutí. Madda přesídlila z&nbsp;přístěnku do koupelny a&nbsp;šumot sprchy již téměř neustával. Nejlepší je vodu až po krk a&nbsp;přitom ještě obrátit spuštěnou ruční sprchu ke stropu, stříká to nahoru, ohýbá se a&nbsp;na člověka ve vodě padá vlažný déšť…</p>

    <p class="MLP-text">Nesmělé zaťukání na dveře koupelny. „Co je!“ houkla Madda. „Pardon,“ ozvalo se spěšně a&nbsp;další hodinu ticho jak v&nbsp;hrobě. Koupání v&nbsp;dešti prostě zbožňuju.</p>

    <p class="MLP-text">Madda si oblíbila stinnou dlouhou chodbu s&nbsp;vysokými bílými dveřmi a&nbsp;z&nbsp;překoupání nesmyslně svěží špacírovala po ní sem a&nbsp;tam jak odpočatá tygřice v&nbsp;kleci, protahovala se a&nbsp;plížila, poskakovala a&nbsp;cvičila charleston, holanďana, ústečáka, letkis a&nbsp;twist.</p>

    <p class="MLP-text">Gráfy bylo vidět jaksi míň a&nbsp;míň a&nbsp;když, byla z&nbsp;toho vždycky sranda. „Promiňte, prosím…,“ skuhral starej Gráf, když jsem vpadla na hajzlík, kde on zrovna trůnil&nbsp;– ten vůl se mi eště omluvil!&nbsp;– a&nbsp;užuž stahoval vodu a&nbsp;metl si to pryč. Polekal se mě tak, že se zřejmě už ani nevysral. A&nbsp;jindy zas, když lezl z&nbsp;pokoje a&nbsp;já zrovna u&nbsp;jeho dveří trochu twistila, zabečel „Pardon&nbsp;–“ a&nbsp;hned zalezl zpátky do toho pokoje, ačkoliv přece zrovna chtěl odtamtud vyjít! Zvykli si zdrhat, jak mě zblejskli už zdálky.</p>

    <p class="MLP-text">V&nbsp;týdnu odpoledních směn jsou volná pouze dopoledne a&nbsp;nejvíc času se prospí. Madda spala dvanáct hodin denně a&nbsp;další hodinu se ve svém doupěti ještě povalovala. Gráfovi byli pryč a&nbsp;potrava rajsky dostupná.</p>

    <p class="MLP-text">Dosyta vyspalá a&nbsp;nakrmená plížila se líně tichým bytem v&nbsp;dusnu a&nbsp;zeleném příšeří stažených rolet. Polostíny rozložitých filodendronů v&nbsp;kořenáčích u&nbsp;oken jí přejížděly po nahých ramenou a&nbsp;prsech, Madda přiklekala, mnula prsty mdle vonící vlhkou prsť a&nbsp;třela se tvářemi o&nbsp;vlahé tropické listí.</p>

    <p class="MLP-text">Tiché zakašlání za vysokými bílými dveřmi. Románek je doma! Madda přešla celou chodbou, beze spěchu si natáhla bikinky, znovu prošla chodbu, cvrnkla do kmínku fíkusu a&nbsp;vešla do těch bílých dveří.</p>

    <p class="MLP-text">„Co děláš, Romane…“ Kluk div nespadl pod stůl a&nbsp;honem strkal jakousi knížku do šuplíku. Jak ve škole! „Ukaž, co to máš…“ Knížka pochopitelně se sviňáckejma obrázkama.</p>

    <p class="MLP-text">„Ty jsi doma…“ Úplně blekotal.</p>

    <p class="MLP-text">„Tenhle tejden mám odpolední, víš?“</p>

    <p class="MLP-text">„Ajó. Tak to jo.“</p>

    <p class="MLP-text">Teda moc výřečnej zrovna nebyl, ale doupátko má hezký, takový jako něžný a&nbsp;tak… Ale co ty boxerský rukavice tady?</p>

    <p class="MLP-text">„Co ty boxerský rukavice tady?“</p>

    <p class="MLP-text">„Ale to nic… Jen tak… Máma mi je k-kdysi…“</p>

    <p class="MLP-text">Páni, on docela už koktal! Ale docela mu to slušelo v&nbsp;tom jako námořnickým tričku s&nbsp;modrejma pruhama. On má takovou hebounkou kůžičku. A&nbsp;červenal se, o-ja-ja!</p>

    <p class="MLP-text">„Poď, budem boxovat!“ povídám mu.</p>

    <p class="MLP-text">„Ale to přece…“</p>

    <p class="MLP-text">„Bojíš se, že budeš bit? Taky že jo.“</p>

    <p class="MLP-text">„To ne, to vůbec… Ale s&nbsp;holkou přece nemůžu…“</p>

    <p class="MLP-text">„Jsem o&nbsp;tři járy starší, ne? Tak šup, jedem. No oblíkni si to už!“</p>

    <p class="MLP-text">Poslechl a&nbsp;natáhl si ty rukavice. A&nbsp;tak jsme boxovali. Páni, to byl mač! Kdyby byl chytrej, dal by rukavice mně, protože holou pěstí proti rukavicím se lehce vyhraje. A&nbsp;on se mne ještě tak moc bál uhodit, že mě spíš jen hladil, než tloukl.</p>

    <p class="MLP-text">Až ke konci se trochu rozkurážil, ale nebezpečný to tedy nebylo ani vteřinku. Bavilo mě jen tak si s&nbsp;ním hrát… až když mě trochu praštil do levýho prsu, ani to nebyla rána, ale ženská je tam přece jen kapánek citlivější, tak jsem mu předvedla jeden jistej grif a&nbsp;už ležel na zádech.</p>

    <p class="MLP-text">„Jedna&nbsp;– dva&nbsp;– tři&nbsp;– čtyři&nbsp;– pět&nbsp;–“</p>

    <p class="MLP-text">Roman Gráf ležel na zádech a&nbsp;Madda ho odpočítávala stále pomaleji, až ustala. Vydrážděna hrou a&nbsp;tiše vrníc kousala ho lehce do brady, ramen a&nbsp;ušních lalůčků. Chlapec se už nepokoušel vymanit se ze sílícího sevření a&nbsp;jeho ruce, ještě dětská útlá zápěstí v&nbsp;těžkých okovech rukavic, objaly tělo tyčící se nad ním.</p>

    <p class="MLP-text-bez1radku--I---12-0">Já nikdy nedostala žádnou panenku Sama jsem si je musela brát Neboj se, můj bílej chlapečku Budem si spolu jen hrát</p>

    <p class="MLP-text--I">Čekal jsem Tě šíleně dlouho Četl jsem o&nbsp;Tobě a&nbsp;viděl Tě v&nbsp;kině Hledal jsem Tě na plovárně v&nbsp;tom davu, který mě děsí Ty jsi silná a&nbsp;Ty se nebojíš Ty mě tam přivedeš Spolu nás vezmou</p>

    <p class="MLP-text--I">Máš všude kůžičku, jakou mají muži už jen za ušima A&nbsp;za ušima máš už jen blanku Seš sladkej a&nbsp;celej k&nbsp;jídlu A&nbsp;celýho tě za chvilinku sním Bude ti to chutnat</p>

    <p class="MLP-text--I">Nenáviděl jsem Tě až k&nbsp;zvracení Bál se Tě Já věděl, že přijdeš Jsi katastrofa My víme, že přijdete Tisíc let Teď už klidný, žes konečně přišla Žes přijít musela Tušil jsem to Věděl Vím</p>

    <p class="MLP-text--I">Můj malej něžnej cukrovej modrej careviči Ty smíš po skleněných schodech ke mně nahoru Poplujem spolu luxusním teplým mořem, který uzdravuje A&nbsp;zavedeš mě do tý vaší stříbrný televizní země Bolí tě to moc? Však si zvykneš Už ti to jde líp Teď už docela dobře Eště poď</p>

    <p class="MLP-text--I"><span>Musí to bolet</span> <span>Četl jsem to</span> <span>Chci, aby to bolelo</span> <span>Zkusím Tě štípnout do paže</span> <span>Nauč mě to</span> <span>Máš nádherné zuby, Edito s&nbsp;labutí šíjí</span> <span>Abys mě podle jizvy poznala v&nbsp;hromadě mrtvol na bojišti</span></p>

    <p class="MLP-text--I">Máš masíčko jak kuřátko A&nbsp;bílý maso já zbožňuju Tohle musíš vydržet Můj malej ubohej modrej srnečku na boku Chci do tváře tvůj vlažnej déšť</p>

    <p class="MLP-text--I---0-12">Chci pro Tebe smět vykrvácet Obléklas mi na to boxerské rukavice Teď je už nesundám</p>

    <p class="MLP-dopis-bez1radku-ii">POZORUHODNÝ SNÍMEK se podařil ve státě Massachusetts (USA) profesoru H.&nbsp;G.&nbsp;Edgertonovi z&nbsp;technologického ústavu. Zachytil jednou třímiliontinou vteřiny let kulky vystřelené z&nbsp;pušky. Na snímku je okamžik, kdy kulka proletěla jablkem.</p>

    <p class="MLP-dopis-bez1radku">JEDNA POTRAVINÁŘSKÁ FIRMA v&nbsp;Londýně provedla zkoušku s&nbsp;dětmi mladšími pěti let. Mělo být zjištěno, kterým lahůdkám dávají děti přednost. Na velkém stole byly krémové polévky, drůbeží paštiky, bifteky, čokoládová zmrzlina a&nbsp;poháry s&nbsp;jahodami. Děti snědly všecko bez rozdílu.</p>

    <p class="MLP-text-bez1radku--12-0">Veliký nůž jen kmital v&nbsp;Jolanině ruce a&nbsp;ostří pravidelně sekalo do prkna, jak na něm krájela chléb, koňský salám, slaninu, cibuli a&nbsp;papriky, vše na kostky. Pak si otřela loktem z&nbsp;čela pot, vše zasypala hojně solí, pepřem a&nbsp;paprikou a&nbsp;vjížděla nahýma rukama (na sobě jen kalhotky a&nbsp;podprsenku) až po lokty do té hromady žrádla, až je prohnětla do čtvrtmetrové pyramidy. Nakonec polít arašídovým olejem a&nbsp;servíruje se na prkně bez příborů.</p>

    <p class="MLP-text">V&nbsp;sepraných spodkách kdysi barvy khaki, vpředu s&nbsp;rozparkem až k&nbsp;pasu, nahá záda nastavena vanu z&nbsp;otevřeného okna, přihlížel Bogan Tušl lačně přípravě pokrmu. „Vzpomínáš, jak jsme tenkrát vynalezli tohle menu?“</p>

    <p class="MLP-text">„To jsem tady ještě bydlela s&nbsp;Jiřkou Hákovou… A&nbsp;bejvalo toho tak sotva čtvrtina.“</p>

    <p class="MLP-text">„S&nbsp;jídlem roste chuť…,“ šklebil se Bogan a&nbsp;zhluboka se napil piva z&nbsp;dvoulitrové plechové bandasky. Sedmidílnou skleněnou pivní soupravu s&nbsp;pěti zlatými pruhy na každém kusu máme pod postelí zabalenou ještě z&nbsp;krámu, nikam se nám tady nevejde a&nbsp;rozbalíme ji až v&nbsp;novém bytě. Stejně jako trojdílnou soupravu modrých koberců do ložnice (až ji budeme mít), stůl z&nbsp;mořeného dubu pro čtyři, rozložením pro šest osob, do jídelny&nbsp;– až ji budeme mít&nbsp;– a&nbsp;modrá dětská postýlka s&nbsp;mřížkou do dětského pokoje AŽ JE BUDEME MÍT&nbsp;– zatím stočené koberce a&nbsp;deska stolu zároveň s&nbsp;modrým lustrem a&nbsp;stříbrnou stolní lampou (vše dosud zabaleno) v&nbsp;postýlce, nohy stolu dosud v&nbsp;šedém papíru převázaném motouzem zároveň s&nbsp;pěti zlatými rámy, do nichž přijdou obrazy, pod postýlkou, o&nbsp;její čelo opřeno dosud nepoužité žehlicí prkno (zatím žehlíme na houni na erárním stole), se stříbrnými konzolami do příštích oken, u&nbsp;nás je všecko ZATÍM a&nbsp;AŽ, malá cimra zmenšena do mobilizující těsnosti válečného tábora a&nbsp;vše dosud zabaleno jak trhaviny pro podminování obleženého hradu.</p>

    <p class="MLP-text">„Hotovo!“ řekla konečně Jolana, odfoukla si vlasy z&nbsp;čela a&nbsp;Bogan se už hrnul k&nbsp;menu na prkně. „Napřed umýt ruce!“ křikla Jolana vesele. Bogan roztočil kohoutek nad výlevkou na zdi: pár rezavých kapek, zachrčení a&nbsp;dost. A&nbsp;do nastavšího ticha zespodu od Gráfů z&nbsp;prvního patra šumot sprchy jak pálící stříbrné plaménky.</p>

    <p class="MLP-text">„Jsou určité meze,“ řekla Jolana a&nbsp;polkla, „od kterých už…“</p>

    <p class="MLP-text">„Při přednášce o&nbsp;významu Října,“ sípěl Bogan, poté co delší dobu dupal po podlaze a&nbsp;bušil francouzákem do potrubí, „jsem přidal delší partii, jak mužici sázeli hraběnky holou prdelí na žhavou pec. Ve skriptech to není, ale všem se to děsně líbilo.“</p>

    <p class="MLP-text">„Es kommt der Tag,“ řekla Jolana (začala se horlivě učit německy ve snaze získat jazykový příplatek Kčs 80,– měsíčně, příplatek však mezitím ministerstvem zrušen) a&nbsp;manželé se vrhli na menu.</p>

    <p class="MLP-text">„Neudělala jsem…,“ supěla Jolana, když už nemohla a&nbsp;už jen prstem vydělovala špekové a&nbsp;salámové krychličky k&nbsp;okraji prkna, „…&nbsp;toho dneska nějak moc…“</p>

    <p class="MLP-text">„To jen že je takový horko…,“ supěl Bogan rozepínaje si pod stolem tři nitěné knoflíčky horizontálně přišité na pásku spodků a&nbsp;mocným lokem dorazil bandasku.</p>

    <p class="MLP-text--I">Po večeři na verandě koňak Každý svůj pokoj Sejdeme se v&nbsp;jídelně a&nbsp;zas rozejdeme Oddělené ložnice U&nbsp;okna do zahrady čekám s&nbsp;cigaretou, zda dnes přijde má milenka Zaklepe ten, který bude chtít Rozejdem se ještě v&nbsp;noci Abychom se večer zase sešli Zdmi chránění věční milenci</p>

    <p class="MLP-text">Otevřeným oknem vstupoval soumrak, ale sotva znatelně slábl žár v&nbsp;pokoji.</p>

    <p class="MLP-text">„Chtěla jsem toho dneska ještě tolik udělat…,“ šeptala Jolana, „ale teď už…“</p>

    <p class="MLP-text">„Tak pojď, uděláme spolu… něco moc hezkýho…“</p>

    <p class="MLP-text">„Krásnýho…“</p>

    <p class="MLP-text">„Víš, teď když to jde bez… je to vážně nádherné. Bojím se, že se nám po tom bude pak stýskat…“</p>

    <p class="MLP-text">„Proč bychom pak nemohli mít ještě druhé dítě… Páreček…“</p>

    <p class="MLP-text">„K&nbsp;tomu se už sotva odhodláme. Ale teď… Až v&nbsp;posledních týdnech jsem poznal, jaké může být milování.“</p>

    <p class="MLP-text">„Bez strachu…“</p>

    <p class="MLP-text">„Už jen pár týdnů…“</p>

    <p class="MLP-text">Jolana se rychle svlékala, bylo to hned. Boganovi stačilo jen vstát ze židle. „Ať na tohle nikdy nezapomenem…,“ šeptal přiškrceně a&nbsp;nedočkavě začínal hladit ženin vzdutý život.</p>

    <p class="MLP-text">„Jaké může být milování&nbsp;–“ sténal ještě k&nbsp;ránu do jejího třeštícího zdivočelého obličeje. A&nbsp;jejich dravá nenasytnost se konečně beze zbytku ukájela.</p>

    <p class="MLP-text">Nazítří zahájena dávno již připravená generální ofenzíva hned zrána dnešního dne D ještě před hodinou H&nbsp;0600. Strategický cíl: byt a&nbsp;postup. Taktické cíle: pro zesílení tlaku musí Madda pryč od Gráfů. Gráfa bombardovat všemi kalibry. Nasadit všecky rezervy. Spálit mosty. Totální boj až do konečného vítězství.</p>

    <p class="MLP-text">5.52… „Je mi to trapný říkat, soudruhu,“ říkal Bogan s. Abrtovi (člen výboru ZO&nbsp;KSČ), „ale soudruh Gráf se nám morálně zlomil. Vážně jsi to ještě neslyšel? No přece s&nbsp;Maddou Serafinovou… No právě, že v&nbsp;jeho věku! Lidi to ostře odsuzují. Bohužel, mám to ověřeno.“</p>

    <p class="MLP-text">5.54… „Je mi to trapný říkat, Aničko,“ říkala Jolana s. Jelínkové (nesmírně výkonný tlampač s&nbsp;celozávodním akčním radiem a&nbsp;sedí v&nbsp;kanceláři se s. Bártou a&nbsp;Cahou, družka s. Dolejšího, všichni tři ss. členové výboru ZO&nbsp;KSČ), „ale ty orgie u&nbsp;Gráfů už… Vážně jsi o&nbsp;tom ještě neslyšela? No jak, prostě napřed Gráfka s&nbsp;Maddou a&nbsp;Gráf se na to dívá, on to potřebuje, aby se dostal do kondice, rozumíš… To víš, v&nbsp;jeho věku…“</p>

    <p class="MLP-text">6.08… Vytíživ personál plánovacího oddělení na celý den a&nbsp;vyvěsiv telefon vyňal Bogan ze zamčené zásuvky pečlivě skrytou složku maskovanou nápisem VYŘAZENÉ KOPIE se spoustou explozivních materiálů (řada podniků poněkud&nbsp;– a&nbsp;přísně tajně&nbsp;– upravuje hlášení dosažených výsledků, aby si uchovala rezervy, obvykle stačí jen přesunout pár procent produkce do následujícího měsíce, třeba jen o&nbsp;den, nic se tím vlastně neztrácí, ale vlastně je to trestné), zapojil elektrickou kalkulačku a&nbsp;v&nbsp;9.42 už opisoval bombu načisto v&nbsp;šesti vyhotoveních, na obálky OV a&nbsp;MěV KSČ, obě prokuratury a&nbsp;Státní banka, podpis nečitelný.</p>

    <p class="MLP-text">6.37… Poukazem na resty ze čtvrté cenové přestrukturace snadno získala Jolana od šéfa volný den a&nbsp;z&nbsp;úzkostlivě schovávané složky maskované nápisem POMOCNÉ PROPOČTY už dříve zpracované výbušné materiály o&nbsp;jisté nezákonné úpravě cen na pokyn s. dr.&nbsp;E. Gráfa, podnik. ředitele, torpédo už jen opsat na stroji v&nbsp;pěti vyhotoveních, na obálky Okresní a&nbsp;Krajská komise lidové kontroly, Ministerstvo a&nbsp;Sdružení, podpis strojem: Kolektiv administrativy III.</p>

    <p class="MLP-text"><span>10.44… Předseda ZV ROH s. Schejbal informován, že dosud nebyl vrácen skládací kajak, který si před 11&nbsp;(!) měsíci vypůjčil s.&nbsp;řed. Gráf. Námitka, že „kajak byl děravej a&nbsp;hnedky šel ke dnu“</span> <span>kategoricky</span> <span>vyvrácena, významně naznačena informovanost o&nbsp;večerních návštěvách s. Schejbala u&nbsp;řeky v&nbsp;chatě s. Gráfa a&nbsp;kajak energicky požadován pro ZO ČSM (podpora předsedy ZO ČSM s. Běličky získána dodatečně).</span></p>

    <p class="MLP-text">11.06… V&nbsp;revizním oddělení vznesen dotaz ohledně fakturace malování ředitelova bytu a&nbsp;významně naznačeno, že impulz k&nbsp;přešetření dali „soudruzi z&nbsp;městského výboru“.</p>

    <p class="MLP-text">11.28… Dopravní oddělení dotazováno o&nbsp;evidenci cest s. dr.&nbsp;Gráfa služebním vozidlem a&nbsp;varováno, že „už se po tom jde“.</p>

    <p class="MLP-text">11.53… Kancelářský posel s. Švarcová Alžběta vyslýchána o&nbsp;způsobu placení kávy pro pana Gráfa, jakož i&nbsp;hrazení 30&nbsp;ks obložených chlebíčků a&nbsp;2&nbsp;lahví bílého vína při návštěvě guinejské odborové delegace, vybídnuta být opatrnou a&nbsp;vše si písemně zaznamenávat a&nbsp;věc uvedena v&nbsp;souvislost s&nbsp;jí požadovaným přeložením do skladu obalů pro její křečové žíly na pravé noze a&nbsp;dýchavičnost&nbsp;– s.&nbsp;A.&nbsp;Švarcovou horlivě přislíbeno.</p>

    <p class="MLP-text">12.11… V&nbsp;předsedkyni sociální komise s. Netukové Věře vzbuzen živý zájem, kam zmizelo 6 ks nevydaných dárkových balíčků při loňské dětské nadílce u&nbsp;příležitosti dědy Mráze, když všecky balíčky přivezla z&nbsp;města Zita Gráfová soukromým vozem&nbsp;– s. V. Netuková nadšeně slíbila energickou intervenci u&nbsp;Zity Gráfové přímo v&nbsp;bytě.</p>

    <p class="MLP-text">12.12… 12.57… 13.08… 13.51… 14.03… 14.12… salva za salvou až nebe zčernalo dýmem.</p>

    <p class="MLP-text">Do béžových prašných závějí před domem čp. 2000 vyšla z&nbsp;dveří Zita Gráfová v&nbsp;bleděmodrých hluboce vystřižených šatech z&nbsp;hedvábí tussah s&nbsp;bílou stuhou jak diadémem ve vlasech dotuha natřpycených fixativem a&nbsp;za ní Roman Gráf v&nbsp;lesklém tmavošedém obleku ze surového hedvábí, jaký jsme viděli ve filmovém týdeníku na princ-manželovi Filipovi, v&nbsp;kapsičce bílý kapesníček a&nbsp;druhý bílý kapesníček v&nbsp;ruce, bílé střevíčky a&nbsp;černé lakovky z&nbsp;domu štítivě jen tři kroky po sprosté zemi a&nbsp;už sklesli do polštářů auta, Zita k&nbsp;volantu a&nbsp;Roman vedle ní s&nbsp;kapesníkem u&nbsp;úst a&nbsp;vznešeně otrávený, spíš jacísi perverzní milenci než matka se synem a&nbsp;křehcí duhoví ptáci směšně pestří v&nbsp;béžovém prachu na pozadí oprýskaných fasád, osleplých oken a&nbsp;dřevěných ohrad téhle NAŠÍ ulice&nbsp;– Bogan se spojil s&nbsp;Jolanou zpocenýma rukama a&nbsp;pevný stisk. My jsme lepší. A&nbsp;jsme silnější.</p>

    <p class="MLP-text">Bogan povstal z&nbsp;podlahy a&nbsp;zvedl šampusku (jejíž pomocí jakožto akustickým zesilovačem střídavě s&nbsp;Jolanou odposlouchávali dění u&nbsp;Gráfů&nbsp;– kupodivu se Madda z&nbsp;prvního patra skoro nehne) jako k&nbsp;přípitku: „Prvním šampusem z&nbsp;téhle sklenky si ťuknem při zapíjení našeho kvartýru!“</p>

    <p class="MLP-text">„Zatím aspoň závdavek…,“ smála se Jolana, vybalila z&nbsp;hedvábného papíru stejnou sklenku a&nbsp;pozdvihla ji, v&nbsp;prázdných sklech se zatřpytilo slunce a&nbsp;manželé se napili světla.</p>

    <p class="MLP-text">„Jak se asi tančí se sklenkou v&nbsp;ruce…,“ zatoužila Jolana.</p>

    <p class="MLP-text">„Asi takhle…“</p>

    <p class="MLP-text">„Umíš tak hezky držet…“</p>

    <p class="MLP-text">„Tebe jinak držet nemůžu…“</p>

    <p class="MLP-text">„Jsem tak ráda, že tě mám…“</p>

    <p class="MLP-text">A&nbsp;Bogan se sklonil k&nbsp;ženině ruce a&nbsp;políbil ji a&nbsp;ucítil Jolanin polibek na sehnuté šíji.</p>

    <p class="MLP-text">Pozdě večer načmáral Bogan na vytržený list linkovaného papíru POMSTA ZA MADDU ZAČÍNÁ&nbsp;–&nbsp;–&nbsp;– ČERNÍ JEZDCI, zabalil listem připravenou hrudku sklářské škváry, vyplížil se před dům, mrštil poselstvím do zavřeného okna v&nbsp;prvním patře, plný zásah a&nbsp;třesk střepů, Bogan se skryl za hydrantem, kde v&nbsp;klidu vykouřil dvě cigarety, a&nbsp;pokojně se oklikou vrátil domů, jeho lůžko ještě teplé a&nbsp;tázavý pohled rozespalé Jolany. „Dobrý a&nbsp;už hajej…,“ zašeptal jí a&nbsp;tváří stlačil její vlahou tvář do polštáře. Co by tak ještě mohli provést chuligáni mastňákovi, který jim ťafl holku?</p>

    <p class="MLP-text">V&nbsp;chládku elektromeziskladu, pohodlně rozložen na natržených balících izolační bavlny, vyslechl Alex Serafin Boganův dotaz (ohledně zabudování kabelů nevyhovujících normě a&nbsp;s&nbsp;tím souvisejícího Gráfova provinění) mezi dvěma doušky z&nbsp;vychlazené láhve s&nbsp;nepatrným zájmem a&nbsp;jen vlažně přislíbil svědectví. „To je dost ubohý,“ mínil ospale, „vymysli si, Tušlíku, něco na úrovni.“ A&nbsp;Julda Serafin, metoucí pokojně rozsáhlou podlahu hasičárny mokrými pilinami, rozhodně odmítl jakoukoliv spoluúčast proti panu doktoru Gráfovi. „Máš srdce plné zášti…,“ říkal, jakoby to bolelo jeho.</p>

    <p class="MLP-text">Zato Borek Trojan se dal získat s&nbsp;nadšením pro petici obyvatelů domu a&nbsp;pro „radikální likvidaci toho svinstva“. Po dvou letech v&nbsp;montércimře se začíná orientovat snad dost pozdě, zato s&nbsp;elánem, který by se mohl časem stát i&nbsp;nebezpečným. V&nbsp;noci vhodil Bogan dosud nezaskleným oknem do prvního patra zdechlého potkana s&nbsp;vizitkou Černých Jezdců nabodnutou na hnijícím ocase.</p>

    <p class="MLP-text">V&nbsp;pravé poledne projížděla nádvořím doběla rozpáleným Madda Serafinová na rudém akumulátorovém vozíku a&nbsp;ze dveří dílen na ni muži mávali&nbsp;–</p>

    <p class="MLP-text">„<span>To skampolo&nbsp;–“ zašeptala Jolana skryta za filodendronem u&nbsp;okna Boganovy kanceláře.</span></p>

    <p class="MLP-text">„Pasuje jí,“ zachraptěl Bogan.</p>

    <p class="MLP-text">„To skampolo znám… Měla ho na sobě Gráfka na zájezdu do Brna na veletrh!“</p>

    <p class="MLP-text">„Takže ty jako říkáš, že ty dvě ventry se přece…“</p>

    <p class="MLP-text">„Že jsme si ani moc nevymysleli.“</p>

    <p class="MLP-text">Madda se smála, kynula rukou na všecky strany a&nbsp;projížděla se zvolna nádvořím jak komtesa v&nbsp;kolesce stromořadím anglického parku.</p>

    <p class="MLP-text">V&nbsp;podvečer si Tušlovi zdřímli a&nbsp;před půlnocí se rozřinčel budík.</p>

    <p class="MLP-text">„Na,“ řekl Bogan a&nbsp;podal Jolaně půlmetrovou skleněnou trubku.</p>

    <p class="MLP-text">„Co to je?“</p>

    <p class="MLP-text">„Foukačka. Na Nové Guineji tím dodnes zabíjejí. Patrony jsou v&nbsp;pytlíku.“</p>

    <p class="MLP-text">„A&nbsp;tohle… to máš jako luk?“</p>

    <p class="MLP-text">„A&nbsp;tři ocelové šípy k&nbsp;tomu. Pak přijde ke slovu tenhle prak.“</p>

    <p class="MLP-text">„Není to trochu… primitivní?“</p>

    <p class="MLP-text">„Je. Ale prověřené už pár tisíc let.“</p>

    <p class="MLP-text--0-12">A&nbsp;s&nbsp;prakem, foukačkou, lukem a&nbsp;šípy se vyplížili do teplé noci.</p>

    <p class="MLP-dopis-bez1radku-ii">SYSTÉMŮ VRAŽEDNÝCH ÚHOZŮ, kopnutí nohou, úderů kolenem, loktem, bodnutí špičkami prstů a&nbsp;jiných zabijáckých knifů, starých jako Čína nebo Japonsko, je řada: kempo, hakuda, kumiuči, aikido, atemi waza. Nejsmrtelnější z&nbsp;nich, který je ve srovnání s&nbsp;džudem nebo s&nbsp;džiu-džitsu jako kobra vedle užovky, je karate. Kara znamená prázdný, te ruka. Dovoleno je v&nbsp;něm všechno, smysl zápasu je zabít. Karateka vysokého stupně, mistr karate, přerazí prázdnou rukou coulové prkno, hřbet koně, rozdrtí pěstí kámen, prorazí prstem zeď.</p>

    <p class="MLP-dopis-bez1radku">NA SHROMÁŽDĚNÍ bavorských lesníků referoval ministerský rada mnichovského ministerstva zemědělství a&nbsp;lesů pan Herrmann Haagen o&nbsp;napjatém poměru mezi pracovníky lesních správ a&nbsp;obyvatelstvem. K&nbsp;odstranění vzájemných nedorozumění doporučil zvláštní „službu obyvatelstvu“. Ať prý lesníci jsou ohleduplní k&nbsp;mileneckým párům v&nbsp;lese a&nbsp;pomohou jim nalézt odlehlá osamělá místečka.</p>

    <p class="MLP-uroven3-nadpis" id="toc_marker-3-1-1"><a id="x.12465"></a>Co je červené</p>

    <p class="MLP-text-bez1radku--I---0-12">muž, maso, krev, dobyvatelé, mládí, hlad, džungle, vnitrozemí, ghetto, erekce, znásilnění, sadismus, řeka, poušť, motor, východ a&nbsp;jih, zvědavost, ráno, oheň, stav vzruchu (buňky biologické nebo elektronické), barbarství, tajfun, revoluce, chleba, vlk, podhradí, naftové zřídlo, válka, přetlak, sůl, technologie, kulomet, býti dlužen, jaro a&nbsp;léto, strž, touha po svobodě, tráva, násilí, domorodec, agrese, gotika, svěžest, sopka, jazz, intuice, vůle, fanatismus, nenávist, čerň, urážka, vztek, sex, touha, začátek</p>

    <p class="MLP-text-bez1radku--12-0">Rozvalen v&nbsp;nejvyšším regálu na balících izolační bavlny, jejichž papírové obaly si natrhl pro slast dotyku nahé pokožky s&nbsp;hebkou vatou, vyhlížel Alex Serafin líně ze svého suterénního elektromeziskladu úzkým okénkem na úrovni závodního nádvoří a&nbsp;opíral se nohama o&nbsp;horkou hmotu mocného potrubí u&nbsp;stropu. Okénkem viděl z&nbsp;lidí venku nad sebou pouze nohy a&nbsp;stehna do pasu&nbsp;– což není zbytek už jen pouhý apendix?&nbsp;– a&nbsp;horko miloval.</p>

    <p class="MLP-text">V&nbsp;šeru dole u&nbsp;dveří se zjevil bílý plášť a&nbsp;tenký dívčí hlásek: „Soudruh ředitel vám posílá vůz a&nbsp;máte hned jet!“</p>

    <p class="MLP-text">„Ale, dcerečko moje&nbsp;–“</p>

    <p class="MLP-text">„Máte jet <span class="MLP-znak-kurziva-11b">hned.</span> A&nbsp;tu dcerečku si nechte!“</p>

    <p class="MLP-text">„Promiňte, soudružko, já bych si přece netroufl, já jen že odtud nemůžu slézt… Mohla byste mi maličko pomoct? Kdybyste byla tak laskavá a&nbsp;tenhle balík trochu odšoupla… tenhle ne, spíš tenhle… A&nbsp;teď ještě tenhle… A&nbsp;teď už jen tenhle…“</p>

    <p class="MLP-text">Mladičká úřednice vystoupila po regálech jak po žebříku až k&nbsp;Alexovi a&nbsp;snaživě se lopotila, až se jí brejličky zamžily. Alex ji rafl kolem ramen a&nbsp;pasu a&nbsp;převalil si ji do svého teplého lůžka. „Co to děláte&nbsp;– Co si to dovolujete&nbsp;– Neopovažujte se&nbsp;– Au!&nbsp;– Pomoc!“ Alex se smál do zrudlého rozhořčeného dívčina obličeje, na němž naskakovaly bílé krupičky potu, pohrál si dosyta s&nbsp;tělíčkem spíš chlapeckým než ženským, a&nbsp;kromě toho příliš časně na orgasmus o&nbsp;devíti ráno, a&nbsp;když ho kancelářská myška omrzela, vystrkal ji okénkem na dvůr, zavázal si tkaničku montérek a&nbsp;s&nbsp;funěním slezl z&nbsp;regálu.</p>

    <p class="MLP-text">Před střepem zrcadla se zvolna oholil strojkem Elektrostar, na tvář, ramena, prsa a&nbsp;záda si vylil celou lahvičku jemné kolínské Barberina (čerstvě načatý karton s&nbsp;dvěma sty kusy Barberin, dar to kolegy z&nbsp;Cosmopharmy, ve spodním regálu vedle věnce úzko­profilových bronzových ventilů od kolegy z&nbsp;Armokovu) a&nbsp;jemnými poklepy konečků prstů vtepal si do pleti dvě vrstvy krému Barbus, soupravou hřebenů a&nbsp;kartáčů a&nbsp;vrstvou brilantiny zářivý filmový účes a&nbsp;na něj narazit dočerna oblýskanou čepici od vápna a&nbsp;zastříkanou dehtem.</p>

    <p class="MLP-text">Na nádvoří hodil Alex na zadní sedadlo čekajícího auta čtyři svazky kabelů a&nbsp;odjel do ulice 1.&nbsp;máje, kde se národní podniky Kotex, Cosmopharma a&nbsp;Armokov z&nbsp;příkazu městských orgánů podílely svými zaměstnanci na výstavbě jeslí. V&nbsp;chládku popil Alex piva z&nbsp;láhve a&nbsp;setrval v&nbsp;srdečném rozhovoru s&nbsp;muži Kotexu, které zde jako řídil, a&nbsp;procházeje pak staveništěm vynadal postupně zástupci investora, designované ředitelce jeslí, představitelům rozmanitých odborů, dozorů a&nbsp;správ, a&nbsp;když se ho jakýsi brejláček se silným tikem ve tváři pokoušel nudit jakýmisi výkresy, odstrčil rázně papíry a&nbsp;odklidil blbečka pohrůžkou, že „při takovýhle buzeraci bysme se na tohle mohli případně taky vysrat!“, pískl na učně, ke čtyřem svazkům kabelů na zadním sedadle přihodil další dva sebrané ze země a&nbsp;odjel s&nbsp;učněm do hostince „U&nbsp;zeleného stromu“, jehož vedoucí si chtěl zvýšit tržbu bengálskou nocí v&nbsp;restaurační zahradě.</p>

    <p class="MLP-text">Učeň lezl po korunách kaštanů jak šimpanz a&nbsp;natahoval do větví přivezené kabely, Alex setrval v&nbsp;srdečném hovoru s&nbsp;vedoucím u&nbsp;omžené láhve Cinzano Bitter, obdržel tři stovky a&nbsp;požádal ještě o&nbsp;padesátikorunu.</p>

    <p class="MLP-text">„Ale aby se nám to neprobíjelo, pane Serafin&nbsp;–“ šeptal učeň ze stromu.</p>

    <p class="MLP-text">„Jak to nám? Snad jemu, ne? Konečně, chce bengálskou noc&nbsp;–“ a&nbsp;Alex strčil padesátikorunu rozradostněnému učni a&nbsp;odjel ze Střekova přemítaje, zda ještě vyřídit melouch u&nbsp;architekta Švajna (který si za pět set korun přál instalovat v&nbsp;různých výškách nad gaučem červená světýlka ovladatelná z&nbsp;jednoho místa pod gaučem), nebo ledničku v&nbsp;mlékárně, či zajet slunit se do lesa nebo zas vykoupat se v&nbsp;řece, Alex si zpíval, otáčel volant jedním prstem, bravurně varíroval rychlost, pohupoval se na sedadle a&nbsp;mlaskal na sebe do zrcátka. Slunce zářilo a&nbsp;– co s&nbsp;načatým čtvrtkem?&nbsp;– na křižovatce stop:</p>

    <p class="MLP-text">K&nbsp;západu, gentlemen, Herren, Messieurs, směrem k&nbsp;městu a&nbsp;pobírat za nic stokoruny za privátní melouch-enterprising, bez daní, rizika a&nbsp;hysterické solidnosti psychofarmaky hnaného Okcidentu?</p>

    <p class="MLP-text">K&nbsp;východu, soudruzi, tovarišči, Genossen, směrem k&nbsp;fabrice, lehnout si do elektromeziskladu s&nbsp;flaškou piva a&nbsp;sledovat na hodinkách, jak nám nabíhají placené přesčasy v&nbsp;konejšivé nirváně ospalého Orientu?</p>

    <p class="MLP-text">K&nbsp;jihu, monsignoři, proroci a&nbsp;lamové, směrem k&nbsp;mrtvým pohořím násypek a&nbsp;hald, vystoupit z&nbsp;vozu a&nbsp;na kolenou vzývat Světlo, které tu už bylo, a&nbsp;po něm Tma hlubší než před prvním dnem stvoření?</p>

    <p class="MLP-text">Kam jen račte&nbsp;–</p>

    <p class="MLP-text">V&nbsp;návalu vitálních sil bubnoval Alex do volantu ředitelského auta, až ho zkroutila křeč smíchu, přeřítil se křižovatkou a&nbsp;vyrazil na lov&nbsp;– lov je první a&nbsp;nejvyšší schopnost vzpřímeného inteligentního savce&nbsp;– promované lékařky Dáši Zíbrtové. Inteligentní savec nechť loví a&nbsp;saje, ostatní činnosti jen zdržují a&nbsp;zejména nudí. Projížděje kolem domu čp.&nbsp;2000, pustil Alex volant a&nbsp;rozverně udělal dlouhý nos k&nbsp;zavápněnému Teovu oknu, tě pic, starej paralytiku!</p>

    <p class="MLP-text">Dáša Zíbrtová přecházela svou ordinací, nad modrým plaménkem lihového kahánku máchala rukama v&nbsp;antiseptickém pachu a&nbsp;hlas se jí zanícením lámal, „…&nbsp;váš bratr je prostě úžasný, tak dobrý člověk… Víte, jako by z&nbsp;něho vyzařovalo něco… něco… Ti lidé na staré faře k&nbsp;němu vzhlížejí jak k&nbsp;světci… A&nbsp;Julda je světec… Kdybyste viděl ty děti… Zmocnilo se mě tam něco… něco… jako satori, rozumíte, ale spíš osvícení, víte, já vždycky chtěla dělat neurochirurgii, tohle tady brala už jen jako chlebařinu pod penzí, ale v&nbsp;tom okamžiku… ale od toho okamžiku vím, že lékařka je hlavně poslání… pomáhat lidem… sloužit…“</p>

    <p class="MLP-text">Až se skoro zalykala tím svým dvoudenním dobrem a&nbsp;švestra Jandová nad kartotékou div neslzela dojetím, Alex v&nbsp;rožku u&nbsp;dveří nábožně vzdychal a&nbsp;očima střílel po lehátku pro pacienty, udělat jí to tady nebo raději u&nbsp;ní v&nbsp;kvartýru?</p>

    <p class="MLP-text">„…&nbsp;aby všichni lidé…“ šeptala Dáša a&nbsp;bílý plášť jí v&nbsp;kříži tmavěl potem, „jeden druhému a&nbsp;všichni společně… tak nějak… s&nbsp;čistým srdcem…“</p>

    <p class="MLP-text">Atd., atd. žvanila do nekonečna a&nbsp;pořád dokola omílala těch pár biblických sloganů, které stačila od Juldy za jedno odpoledne pochytit, neupravená vadnoucí ženská s&nbsp;ochabujícím poprsím, záhybem tuku pod břichem a&nbsp;kancelářskou přeseděnou prdelkou, co ty chceš lidstvu hlásat, ubohá plicko&nbsp;– nicko, která jsi jak automatická pračka výrobní číslo NX-43826B sjela z&nbsp;pásu na fabrikaci lapiduchů, dva tisíce kusů ročně jen v&nbsp;tomhle ministátě, výstavní dcero tohoto zjebaného kontinentu, na němž od moře k&nbsp;moři bučí stáda o&nbsp;civilizaci, demokracii a&nbsp;dobru a&nbsp;nepřestajně zbožňují své řezníky (neboť kandidáti pastýřství směšně mžourají za svými černými brýlemi, vyjadřují se knižně a&nbsp;v&nbsp;televizi nudí) vybízejíce je tak ke stále masovějším porážkám a&nbsp;z&nbsp;půdy přehnojené tímto stupidním masem vyrůstá tuberkulózní lilie evropské civilizace znovu a&nbsp;znovu lámaná a&nbsp;vyrývaná divokým kancem vítězícího barbarství, tak často, jako by ta lilie sama prahla po tom styku a&nbsp;její hlíza (má-li lilie vůbec hlízu) přímo řvala po koitu s&nbsp;kančím rypákem. „Jak dokonale vás chápu, drahá Dášenko…,“ posmrkoval Alex a&nbsp;políbil jí konečky prstů vlhkých vzrušením.</p>

    <p class="MLP-text">„Jak krásná je tahle země a&nbsp;přece tolik nešťastných lidí na ní…,“ vzněcovala se Dáša (u&nbsp;starého dubu na svahu střížovického vrchu). „Vždyť však Pán si přeje, abychom všichni byli šťastni,“ namítl Alex jemně a&nbsp;podal jí rámě, aby sestoupila z&nbsp;balvanu ve tvaru kazatelny.</p>

    <p class="MLP-text">„Hrozné pomyšlení, že miliony dětí tohle ovoce nikdy neochutnají…,“ vzdychla Dáša (nad Alexovou taškou Lufthansy plnou zralých obrovských broskví). „Jen jezte, jsou dobré a&nbsp;zítra by už začaly hnít,“ říkal Alex a&nbsp;s&nbsp;úsměvem jí prsty stíral z&nbsp;koutků úst vytrysklou sladkou lepkavou šťávu.</p>

    <p class="MLP-text">„Tak nevinné a&nbsp;kouzelné a&nbsp;něžné…,“ rozněcovala se Dáša (na pískové cestičce parku, po níž táhla karavana uniformovaných dětiček svázaných modrým kalounem). „Stojí psáno: Množte se a&nbsp;zalidněte zemi…,“ upozornil Alex a&nbsp;podle zákonů pokeru si zablufoval: „Jak bych utíkal z&nbsp;práce domů, kdybyste tam na mě čekala vy jak madona s&nbsp;děťátkem na rukou…“ „Chtěla bych dvě…“</p>

    <p class="MLP-text">„Žít sama je snad opravdu hřích,“ šeptala Dáša (po čtvrté sklence St. Raphaelu v&nbsp;boxu náladové vinárny „Družba“). „Nejen jako lékařce, i&nbsp;jako ženě je vám uloženo velké poslání…,“ šeptal Alex líbaje Dášino zápěstí a&nbsp;současně si na něm přiloženým palcem ověřil její zrychlený tep. Krátce poté zaregistroval první Dášinu odpověď stiskem na svůj stisk.</p>

    <p class="MLP-text">Něco lží a&nbsp;něco benzinových par, něco negerských rytmů pralesa a&nbsp;něco alkoholu, něco dotyků příslušných erotogenních pásem&nbsp;– a&nbsp;odolá už málokterá evropská dcera&nbsp;– u&nbsp;frigidek a&nbsp;vysokoškolaček pak ještě něco cancu a&nbsp;tedy 2-3 dny nudy navíc:</p>

    <p class="MLP-text">„Věříte na přátelství mezi mužem a&nbsp;ženou?“</p>

    <p class="MLP-text">„Ovšem, ale není láska krásnější?“</p>

    <p class="MLP-text">„Toužím jen držet se takhle za ruce a&nbsp;spolu snít…“</p>

    <p class="MLP-text">„A&nbsp;nevšímat si, jak ten druhý trpí…“</p>

    <p class="MLP-text">„Ale vždyť právě tohle je skutečná láska!“</p>

    <p class="MLP-text">„Skutečná láska znamená dávat!“</p>

    <p class="MLP-text">„Těmi věcmi přece vždycky všecko končí…“</p>

    <p class="MLP-text">„Těmi věcmi všecko na světě začíná…“</p>

    <p class="MLP-text">Atd., atd. a&nbsp;atd.</p>

    <p class="MLP-text">„Cítím se tak unavená… Tak slabá…,“ šeptala Dáša, přimykajíc se k&nbsp;Alexovi tím poddajněji, čím brutálněji ji svíral svými gorilími pažemi, „…&nbsp;a tak šťastná…,“ Alex se krátce zasmál, hodil ji naznak a&nbsp;přisál se jí k&nbsp;šíji.</p>

    <p class="MLP-text-bez1radku--I---12-0">Zrozena z&nbsp;neznalosti antikoncepce nebo pro udržení partnera, kvůli získání bytu nebo jako protéza odumřevší manželské lásky v&nbsp;zeměpisném středu Evropy, aby zde prožila svých statisticky průměrných 71,4&nbsp;let věku Nebude-li ovšem rozhodnuto tenhle koutek termonukleárně vyčistit</p>

    <p class="MLP-text--I">Jako bych s&nbsp;Tebou stoupala na vrchol hory Já už teď nesnesu vidět zas propast Celý život z&nbsp;ní mám úzkost Až budu padat, budu vzhlížet vzhůru</p>

    <p class="MLP-text--I"><span>Do kovového šejkru přísady v&nbsp;následujícím sledu: 2&nbsp;cl odstředěného pasterizovaného mateřského mléka s&nbsp;přísadou antibiotik 2&nbsp;cl yperitu 0,1&nbsp;cl kašovitého antického vína ze sklepů císaře Diokleciána 10&nbsp;cl čerstvé krve 1&nbsp;bílý žloutek vejce standarizované, v&nbsp;supervelkolíhni průmyslově vyrobené slepice, která nikdy nespatřila trávu ani slunce 2 kuličky růžového pisoárového dezodorantu 5&nbsp;cl koňaku, whisky nebo vodky Na špičku nože Krista, Marxe, J.&nbsp;P.&nbsp;Sartra a&nbsp;Jamese Bonda Vše bohatě zasypat ledem a&nbsp;protřepat do naprostého smíšení, zředění a&nbsp;zchlazení V&nbsp;tenkém skle s&nbsp;okrajem zdobeným prachem pouště Vanitas vanitate servírujeme s&nbsp;plastikovým brčkem jako Europe Cocktail pro půl miliardy osob</span></p>

    <p class="MLP-text--I">Napřed jsem nechtěla a&nbsp;pak chtěla Nebo napřed chtěla a&nbsp;pak nechtěla? Ze školy nás propustili průhledné Pořád se něčeho bát člověka zneurotizuje Proč nás někdo nevede Chci věřit Ať už tomu nebo onomu Když já ale nevím Vše je nesmírně složité Chci dávat</p>

    <p class="MLP-text--I">Já zas brát, dyť je to jednoduchý jak facka Tak dávej, dávej už Ještě A&nbsp;ještě A&nbsp;ještě o&nbsp;moc víc</p>

    <p class="MLP-text--I">Chci být dobrá a&nbsp;konat dobré věci</p>

    <p class="MLP-text--I">Však mi to taky dělá báječně dobře Tak konej mi furt dál tohle dobrodiní A&nbsp;teď ještě kousek níž Pokoř se, když ti to tak medí A&nbsp;já tě s&nbsp;chutí zneuctím</p>

    <p class="MLP-text--I">Chci být čistá</p>

    <p class="MLP-text--I">Na to máš vedle koupelnu To v&nbsp;Palestině tenkrát nebylo</p>

    <p class="MLP-text--I">Chtěla bych žít daleko odtud Kde je bezpečí a&nbsp;nikdy se nebude válčit Studentská písnička na bílých plážích Tichého oceánu</p>

    <p class="MLP-text--I---0-12">Ty už dávno okupujem „Za deset dnů od okamžiku, kdy byla dána v&nbsp;USA do prodeje deska s&nbsp;poslední písničkou Rolling Stones, bylo jich prodáno 600&nbsp;000. Písnička se jmenuje Žádost Jejich ďábelského majestátu (Their Satanic Majesties Request)“</p>

    <p class="MLP-dopis-bez1radku">SYMFONIE PRO DESET rozhlasových přijímačů byla provedena v&nbsp;brazilském přístavním městě Santos. Obsazení orchestru: dirigent, deset majitelů tranzistorů, přičemž každý aparát byl naladěn na jinou vlnu. Posluchači nejvíce aplaudovali v&nbsp;okamžiku, kdy se ze všech přijímačů ozvala reportáž z&nbsp;fotbalového utkání a&nbsp;hromový pokřik&nbsp;– gól. Tím také symfonie vyvrcholila.</p>

    <p class="MLP-text-bez1radku--12-0">Nastrojen do lepší ze svých dvou dederonových košil (dvakrát speciálně přeprané v&nbsp;lázni saponátu a&nbsp;mýdlových vloček s&nbsp;přísadou drahocenného koncentrátu švýcarského opticky aktivního prostředku&nbsp;– chemikálie ukořistěny v&nbsp;laboratoři&nbsp;– nakonec hodinové máchání v&nbsp;protékající vodě), pod krkem nově zakoupenou přepychovou čtyřicetikorunovou stříbrošedou kravatu, oblek expres­ně vyčistěn a&nbsp;polobotky nechány přes noc pod kavalcem s&nbsp;šesti vrstvami masivně vetřeného krému, víc apretu než vlastní kůže a&nbsp;leštění pak trvalo snad hodinu, dokonalý pán ze společnosti, jen zavírací špendlík udržující trenky s&nbsp;dávno už nepružnou gumou v&nbsp;pase trochu tlačí, však až dojde ke svlékání, spadne všecko samo, ostatně to bude už tma v&nbsp;loveckém lesním dolíku.</p>

    <p class="MLP-text">Na terase restaurace Větruše si Borek Trojan povytáhl manžetu s&nbsp;černým a&nbsp;stříbrným knoflíčkem (Kčs 70,–), zlehka upil bílého vína ze sklenky, již držel s&nbsp;ostentativně odtaženým malíčkem a&nbsp;šťastně se usmál na svůj protějšek: Yveta (dcera ředitele Masokombinátu a&nbsp;člena krajské vlády) je dívka ze společnosti, z&nbsp;magazínu a&nbsp;ze <span class="MLP-znak-kurziva-11b">snu,</span> první, kterou opravdu chci mít. Má modrá antilopa.</p>

    <p class="MLP-text">„…&nbsp;nejraději Alpy. Ale nejkrásnější dny jsme měli v&nbsp;Avignonu, kouzelný odpoledne na starých hradbách… a&nbsp;pak samozřejmě Paříž. Papínek má jednu vietnamskou restauraci poblíž Odeonu a&nbsp;jakživa jsem nejedla tak pohádkový krevety…“ Yveta nenuceně žvatlala a&nbsp;z&nbsp;velikého akvamarínu jejího prstenu (tak za tři Borkovy měsíční platy) pohlcený paprsek vystřelil světelný modrý šíp.</p>

    <p class="MLP-text">„…&nbsp;já zas nejraději bílé víno <span class="MLP-znak-kurziva-11b">blanc de blanc,</span> víš, to ve <span class="MLP-znak-kurziva-11b">zlatém staniolu. Loni v&nbsp;Monte Carlu jsme ho pili na té terase tý slavný kavárny v&nbsp;Cap ďAntibes,“</span> říkal Borek tichým, doma před holicím zrcátkem pečlivě nastudovaným hlasem, který měl znít jemně a&nbsp;jako unaveně. <span class="MLP-znak-kurziva-11b">„Zrovna tam kotvil Sam Spiegel, víš ten producent Africké královny. A&nbsp;hned vedle něho Creole starýho Niarchose, teď je mu už šestapadesát roků. A&nbsp;v&nbsp;Řecku má svůj privátní ostrov, jmenuje se Spetsopoula…“</span></p>

    <p class="MLP-text">„Tohle jsem taky někde četla, nebylo to v&nbsp;loňským Life? Monako neznám, byli jsme zatím jen v&nbsp;Mentonu a&nbsp;Cap ďAntibes.“</p>

    <p class="MLP-text"><span class="MLP-znak-kurziva-11b">„Já bez moře nemůžu existovat…,“</span> mumlal Borek pojímaje pevné rozhodnutí, že je napřesrok konečně už uvidí, i&nbsp;kdyby neměl žrát celý rok&nbsp;– páni, do fabriky teď přišel vagon technické fruktózy, stačí párkrát překrystalovat a&nbsp;večeře budou zdarma, kalorií to má spoustu a&nbsp;k&nbsp;tomu šlohnout pár kedluben nebo ředkví…</p>

    <p class="MLP-text">„Ty nemluvíš francouzsky, viď?“</p>

    <p class="MLP-text">„Učit se jazyky prťavých států je ztráta času.“</p>

    <p class="MLP-text">„Páni, vy inženýři jste teda ale barbaři. Patřilo by vás trochu dovzdělat.“</p>

    <p class="MLP-text">„Umím technologii a&nbsp;to je jediné vzdělání, které má ještě cenu.“</p>

    <p class="MLP-text">„Ale vzdělání je přece něco docela jiného, to je kultura a&nbsp;hudba a&nbsp;tak… Hraješ na něco? Třeba na klavír?…“</p>

    <p class="MLP-text">Nevím, jak bych jej nacpal mezi pět kavalců do montércimry. „Kdysi jsem hrával, ale nechal jsem toho… Ty hraješ?“</p>

    <p class="MLP-text">„Moc ráda! Ani nevíš, o&nbsp;co přicházíš…“</p>

    <p class="MLP-text">„Francouzština a&nbsp;klavír… to musela mít dřív každá dcerka velkouzenáře, která se chtěla vdát. Hlavně ovšem to velkouzenářství.“</p>

    <p class="MLP-text">„Proč do mě reješ, když se ti jen snažím vysvětlit… že se třeba neříká&nbsp;– Niarchose&nbsp;–.“</p>

    <p class="MLP-text">„Nýbrž?“</p>

    <p class="MLP-text">„Niarcha. A&nbsp;Antibes vyslovuješ taky špatně.“</p>

    <p class="MLP-text">„Je to důležitý?“</p>

    <p class="MLP-text">„Není… ale některé věci ty nepochopíš nikdy. Ostatně, co je na světě důležitý?“</p>

    <p class="MLP-text">„Jediná věc.“</p>

    <p class="MLP-text">„Technologie?“</p>

    <p class="MLP-text">„Ta taky, moc. Ale nejdůležitější je něco jiného…“</p>

    <p class="MLP-text">„?“</p>

    <p class="MLP-text">„Hlad. Ale to zas ty nikdy nepochopíš. Mělas někdy v&nbsp;životě hlad?“</p>

    <p class="MLP-text">„Hlad?… Počkej, pokusím se vzpomenout… Myslím, že ani ne… A&nbsp;přece, už to mám! Jednou ještě jako malá… Měli jsme k&nbsp;obědu telecí řízky, který já k&nbsp;smrti nerada, a&nbsp;tak jsem trucovala a&nbsp;šla nahoru do svého pokoje. A&nbsp;k&nbsp;večeři jsem pak přišla úplně, ale úplně hladová!“</p>

    <p class="MLP-text">„I&nbsp;na ten telecí řízek?“</p>

    <p class="MLP-text">„Udělali mi biftek, abych už nezlobila. Naši přece nejsou žádní sadisti.“</p>

    <p class="MLP-text">„Ke svým rodinným příslušníkům. Půjdeme tančit?“</p>

    <p class="MLP-text">(Tanec: Žena se dá vést, podřizuje se a&nbsp;vděčně objímá svého únosce.)</p>

    <p class="MLP-text">„Nechoď ode mne tak daleko…,“ usmála se Yveta na parketu.</p>

    <p class="MLP-text">„Miluji tě.“</p>

    <p class="MLP-text"><a id="x.12468"></a>„Ó“</p>

    <p class="MLP-text">„A&nbsp;moc tě potřebuji. A&nbsp;chci.“</p>

    <p class="MLP-text">„To druhé dáváš… velmi výrazně najevo.“</p>

    <p class="MLP-text">„Proč bych to měl skrývat?“</p>

    <p class="MLP-text">„Můj malej barbárku… Chceš mi ty knoflíčky vzadu vtlačit mezi obratle?“</p>

    <p class="MLP-text">„Teď zrovna mi nenapadá žádná vtipná odpověď.“</p>

    <p class="MLP-text">„Ale láska má být přece veselá?…“</p>

    <p class="MLP-text">„Soustřeďuji se spíš na její jádro než obal.“</p>

    <p class="MLP-text">„Jsi nerudný, vzteklý, lačný zvíře.“</p>

    <p class="MLP-text">„Proto se mnou ráda tančíš.“</p>

    <p class="MLP-text">„Ovšem… Baví mě to.“</p>

    <p class="MLP-text">„Dívat se, jak trpím&nbsp;–“</p>

    <p class="MLP-text">„Zajisté.“</p>

    <p class="MLP-text">„Jak se před tebou svíjím&nbsp;–“</p>

    <p class="MLP-text">„Myslíš jako při tanci? Zajisté.“</p>

    <p class="MLP-text">„Vždyť nemusíme pořád jenom tancovat.“</p>

    <p class="MLP-text">„Půjdem se malinko projít?“</p>

    <p class="MLP-text">„Zrovna jsem to chtěl navrhnout.“</p>

    <p class="MLP-text">Za asfaltovou vozovkou zařval temný les, v&nbsp;něm vlahý dolík pro tělo modré antilopy. Ale Yveta se zastavila hned za prvními stromy. Ale brzy se dala obejmout a&nbsp;líbat. Útlá a&nbsp;něžná…</p>

    <p class="MLP-text">„Má modrá princezno…“</p>

    <p class="MLP-text">„Mý zvíře s&nbsp;červenýma očima… A&nbsp;ušima.“</p>

    <p class="MLP-text">„Pojď kousek dál… Zavedu tě na nádhernou vyhlídku…“</p>

    <p class="MLP-text">„Dcerkám velkouzenářů se nesluší chodit v&nbsp;noci do lesa… se zvlčilými muži nepočestných úmyslů.“</p>

    <p class="MLP-text">„To ti dělá takovou rozkoš do mě píchat?“</p>

    <p class="MLP-text">„Snad… docela ano… Dává to thrill… Tady se mi líbíš víc než u&nbsp;stolu…“</p>

    <p class="MLP-text">„Princezna vyšla ze zámku schodištěm pro služebnictvo a&nbsp;za zdí se oddává nevolníčkovi.“</p>

    <p class="MLP-text">„Neoddává se mu. Jen s&nbsp;ním laškuje.“</p>

    <p class="MLP-text">„Jsi bestie.“</p>

    <p class="MLP-text">„Ty jsi bestie. Copak nechápeš ani to, že v&nbsp;lásce je nejlepší hra? Copak musíme být jak pekař s&nbsp;pekařkou na peci? Když tak vyznáváš technologii… copak nevíš, co je to například nacking?“</p>

    <p class="MLP-text">„Nauč mě to.“</p>

    <p class="MLP-text">„Přečti si Kinseyův Report.“</p>

    <p class="MLP-text">„Na čtení je tady dost tma. Je tady dost tma na ten tvůj…“</p>

    <p class="MLP-text"><span>„Nacking je když… Řeknu ti to v&nbsp;tvým jazyce: Nad pasem smíš všecko, pod ním nic. Kinsey to ovšem formuluje poněkud elegantněji.“</span></p>

    <p class="MLP-text">„Myslí tím tohle?“</p>

    <p class="MLP-text">„Jsi chápavý. Ale Kinsey naznačuje i&nbsp;další možnosti.“</p>

    <p class="MLP-text">„Tuhle taky?“</p>

    <p class="MLP-text">„Nemám po ruce svůj výtisk, ale mám za to, že tuhle rovněž.“</p>

    <p class="MLP-text">„A&nbsp;tohle…“</p>

    <p class="MLP-text">„Kinsey by měl z&nbsp;tebe radost.“</p>

    <p class="MLP-text">„A&nbsp;toto&nbsp;–“</p>

    <p class="MLP-text">„Ano. Ano. . . . . . . . . . . . . . Pusť. Tohle už ne. Tomuhle už Kinsey říká petting.“</p>

    <p class="MLP-text">„Na Kynzeje teď už úplně kašlu!“</p>

    <p class="MLP-text">„Ale já ne. Kazíš hru. Ne. Ne! Dost. Pusť mě.“</p>

    <p class="MLP-text">„Nepustím.“</p>

    <p class="MLP-text">„Borku&nbsp;– Pane inženýre!&nbsp;–“</p>

    <p class="MLP-text">„Teď už tě nepustím. Teď přebírám školení já.“</p>

    <p class="MLP-text">„A&nbsp;nebylo to hezčí před chvilkou? Ta hra…“</p>

    <p class="MLP-text">„Za chvilku to bude ještě o&nbsp;moc hezčí. Kruci, polez už aspoň o&nbsp;kus dál!&nbsp;–“</p>

    <p class="MLP-text">„Slyším nový tón…“</p>

    <p class="MLP-text">„Uslyšíš ještě celou novou klaviaturu!“</p>

    <p class="MLP-text">„Tak dobře. Tušila jsem… bon. Pusť mě tedy aspoň za tamten strom&nbsp;–“</p>

    <p class="MLP-text">„Teď mi už neutečeš.“</p>

    <p class="MLP-text">„Když ti říkám, že tam opravdu musím!“</p>

    <p class="MLP-text">„Půjdu tam s&nbsp;tebou.“</p>

    <p class="MLP-text">„Pitomče! Jak tomu říkáte ve fabrice&nbsp;– vytelefonovat se?“</p>

    <p class="MLP-text">„A tak… Promiň, já jsem… Tak jdi, já se otočím.“</p>

    <p class="MLP-text">Borek se opřel čelem o&nbsp;kmen a&nbsp;za ním tiché kroky, zaševelení trávy a&nbsp;náhle dupot po asfaltu, prudce se obrátil: Yvetiny šaty se světle mihly před temnou fasádou restaurace a&nbsp;ztmavly v&nbsp;jejím ozářeném vchodu.</p>

    <p class="MLP-text">Uvnitř u&nbsp;stolu nad zbytkem vína v&nbsp;lahvi mluvil už Borek sám. Yveta neodpovídala, jen sledovala své droboučké zlaté hodinky a&nbsp;ťukala vybroušeným nehtem malíčku na jejich vypouklé tlusté sklo.</p>

    <p class="MLP-text">„Jak jste telefonovala pro ten taxík, slečno,“ řekl pak číšník, „tak už je tady.“</p>

    <p class="MLP-text">„Dej mi padesátku,“ řekla Yveta Borkovi, „nevzala jsem si peníze.“ A&nbsp;zvedajíc se od stolu: „Vrátím ti to poštou. Sbohem.“ Zmizela.</p>

    <p class="MLP-text">Padesát korun a&nbsp;stočtrnáct za večeři s&nbsp;vínem&nbsp;– nezbývá než nasadit fruktózu už zítra. Nechoď, Vašku, s&nbsp;pány na led… A&nbsp;Borek se vydal na další noční ústup, šel pěšky a&nbsp;co nejpomaleji, to z&nbsp;úzkosti, ze strachu před sebou samým mezi pěti prázdnými kavalci.</p>

    <p class="MLP-text">A&nbsp;už zas jak divoký prérijní pes dingo rozžhavenými přeplněnými ulicemi odpoledního města do večera a&nbsp;noci, promočená košile přilepena štípajícím potem k&nbsp;horkému tělu, trenky přichycené jen zavíracím špendlíkem se smekají po mokrých bocích, špendlík drhne do krve a&nbsp;loni donošené ponožky spíše už obtékají než oblékají nohy v&nbsp;jediných botách za třetinu měsíčního platu, který celý sotva stačí na živobytí, to už navždy hladov, žízniv, neukojen?!&nbsp;–</p>

    <p class="MLP-text">Z&nbsp;velké limuzíny vystupuje pět tlustých prasat a&nbsp;hrnou se do restaurace Palace. Na skle jídelníček: Pohár Palace Surprise Kčs 12,40. Telecí játra s&nbsp;ananasem Kčs 17,20. Chateaubriand pro 2&nbsp;osoby Kčs 33,80. Stejně jako já pětadvacetiletý mladík v&nbsp;stříbrošedém hedvábném saku protáhlého pařížského střihu otvírá dvířka nízkého bílého kabrioletu krásné blondýnce v&nbsp;modrých minišatech z&nbsp;jediného kusu. Mladá dívka náruživě líbá mladého muže v&nbsp;bílém obleku, který opřen zády o&nbsp;zeď lhostejně hledí do tváří kolemjdoucích. Chlapec si veze v&nbsp;autě děvče. Dívka s&nbsp;chlapcem vchází do domu. Dívka v&nbsp;okně. Dvě děvčata. Samotná dívka. Ještě jedna. Ještě. Další.</p>

    <p class="MLP-text">Ve výloze Primu, „exkluzivní pánské doplňky“, pořád ječí ta bílá košile z&nbsp;holandského nylonu se silným proužkem za směšných Kčs 150,–. „Takové aspoň dvě bys měl mít,“ usoudila Yveta tenkrát při první procházce, dík za laskavé upozornění, mademoiselle Kozo de Frigidbourg, já mám <span class="MLP-znak-kurziva-11b">celkem</span> dvě bílé košile a&nbsp;opravdu bych jich měl mít o&nbsp;něco víc, leč ony jsou za peníze. Žertovné, což?</p>

    <p class="MLP-text">Aspoň tyhle provokující cajky prodávejte někde vzadu, vy ventry, ve sklepě nebo v&nbsp;průjezdě, jako se kdysi za mořem prodával alkohol a&nbsp;teď marihuana a&nbsp;LSD, protože tohle způsobuje rauš už při pouhém spatření, jako třeba vila s&nbsp;příliš mnoha pokoji nebo zbytečně krásný vůz, my to všichni pořád ještě nemáme, chápete, a&nbsp;taky žijem mezi tím, a&nbsp;tak dychtíme taky vstoupit do vztahu i&nbsp;k&nbsp;těmhle věcičkám, a&nbsp;tak se holt už pořád teď častěji tuhle nebo támhle semele, že lidi vytlučou nějaký ty moc vysoký vokna a&nbsp;převrhnou moc krásnej vozejk a&nbsp;převrácený jej pak ještě zapálí, ba nezřídka se přihází i&nbsp;ta hrůza, že i&nbsp;spořádaný občan dostane hezky do tlamy&nbsp;–</p>

    <p class="MLP-text">Z&nbsp;modrého soumraku vyjíždí auto za autem a&nbsp;řadí se do dlouhé šňůry před Domem kultury. Reflektory zhasínají, bouchání dvířek: Princezna v&nbsp;dlouhých bílých šatech a&nbsp;rukavicích po loket. Princezna v&nbsp;pomerančových lesklých šatech a&nbsp;s&nbsp;bílou čelenkou. Dvě princezny celé stříbrné. Devětadvacet princezen. Princátka v&nbsp;černém s&nbsp;motýlky a&nbsp;lincolny pod krkem zamykají vozy&nbsp;– jak může mít ventra mladší než já auťák za moje čtyři roční platy?!&nbsp;– Průvod prochází skleněným foyer a&nbsp;mezi dvěma bílými sochami stoupá po mramorovém schodišti.</p>

    <p class="MLP-text">Od levé sochy přibíhá obrýlený blbeček s&nbsp;lesklým černým šálovým límcem a&nbsp;motýlkem pod krkem. Jak poznal, že sem nepatřím?</p>

    <p class="MLP-text">„Pouze na pozvánky, prosím. Tohle je soukromý večírek naší školy.“</p>

    <p class="MLP-text">„Ale já…“</p>

    <p class="MLP-text">„Takhle byste tam stejně nemohl… Dobrý večer, soudruhu docente, dobrý večer, madam. Jestli dovolíte…“ A&nbsp;princátko stoupalo po schodech zavěšeno do princezny ve zlatých střevíčkách.</p>

    <p class="MLP-text">Od pravé sochy přibíhá stejný obrýlený blbeček s&nbsp;lesklým černým šálovým límcem, ale pod krkem má tentokrát lincolna.</p>

    <p class="MLP-text">„Pouze na pozvánky, prosím. Tohle je soukromý&nbsp;–“</p>

    <p class="MLP-text">„Vím, ale já jsem zvláštní případ.“</p>

    <p class="MLP-text">„Takhle byste tam stejně nemohl…“</p>

    <p class="MLP-text">„Nesu důležitý vzkaz pro pořadatele. Ale nerad bych tady –“ Borek odtlačil princátko za pravou sochu a&nbsp;dál dozadu podél schodiště a&nbsp;za roh chodbičkou do železných dvířek rozdělovny, byl jsem tady na brigádě a&nbsp;dřel za čtyři koruny na hodinu, celou dovolenou, tohle je Můj Avignon, Menton a&nbsp;Cap d’Antibes&nbsp;–</p>

    <p class="MLP-text">„Snad byste už tedy mohl…“ Růžový vymydlený obličej chlapce měl pleť hebkou a&nbsp;svěží jak pěstěná mladá dívka, jak Yveta, a&nbsp;voněl, místo salicylu zřejmě drahá kolínská&nbsp;–</p>

    <p class="MLP-text">„Už na to du&nbsp;–“ Borek dupl chlapci na špičku boty a&nbsp;jak se hoch v&nbsp;bolesti skrčil, Borek mu prudce vrazil koleno do břicha a&nbsp;ještě jednou, to máš za to, žes poznal, že sem nepatřím.</p>

    <p class="MLP-text"><span>Překročil svíjející se tělo na betonu a&nbsp;oklikou přes kavárnu v&nbsp;prvním patře vplížil se na galerii nad Velkým sálem. Ještě než páry dole vykročily k&nbsp;předtančení, bylo Borkovi krutě zřejmé, že dolů mezi ty lidi by stejně nemohl. I&nbsp;s&nbsp;pozvánkou přilepenou na čele by se tam vyjímal jako kojot ve skafandru. Sálem zněl waltz, který miluji nad všecky beaty, a&nbsp;páry vykračovaly, dělily se, střídaly a&nbsp;znovu nacházely s&nbsp;dokonalostí porcelánových tanečníků za sklem rokokových hracích hodin.</span></p>

    <p class="MLP-text">Dveřmi z&nbsp;mého pokoje hrubý křik a&nbsp;sprostý smích&nbsp;– uvnitř v&nbsp;mém pokoji čtyři cizí chlapi na mých kavalcích.</p>

    <p class="MLP-text">„Vypadni&nbsp;–“ zaduněl mohutný červený hranol sedící na mé posteli s&nbsp;nohama jak sloupy prohýbajícími víko mého kufru.</p>

    <p class="MLP-text">„Co tady chceš?“ řekl bronzový a&nbsp;prošedivělý silný muž připomínající fotografii žoldnéřského plukovníka z&nbsp;Konga.</p>

    <p class="MLP-text">„Já tady bydlím.“</p>

    <p class="MLP-text">„Vážně? A&nbsp;sám?“ zapištěla tlustá bílá koule a&nbsp;neochotně se přestala hrabat v&nbsp;mé skříni.</p>

    <p class="MLP-text">Čtvrtý, krásný bílý chlapec, listující si v&nbsp;mém magazínu, na vteřinu nepřátelsky vzhlédl a&nbsp;prohlížel si dál mé obrázky.</p>

    <p class="MLP-text">Přijeli montéři. Borek vkrátku ztratil svůj kavalec (zabral jej šéf party Olda, ten žoldnéřský plukovník), svou čtyřicetikorunovou stříbrošedou kravatu (šlohl ji Valtr, ta pištící bílá koule), své tělesné bezpečí (červený hranol Dízlák se po třetím pivu začal prát a&nbsp;denně měl piv deset, při slunném počasí až třicet a&nbsp;léto toho roku se nádherně vydařilo) a&nbsp;své noční ticho (krásný bílý hoch Stěpa trpěl podivnou nemocí a&nbsp;jeho záchvaty tříštily noc na šílené střepy). Muži si žili svým životem.</p>

    <p class="MLP-text">V&nbsp;odpoledním žáru Borek postával přede dveřmi svého pokoje, zevnitř drsný zpěv a&nbsp;náhle kovový třesk&nbsp;– asi plechová skříň vržena proti trubkovému čelu kavalce či naopak&nbsp;– Borek proklel svět od data svého zrození s&nbsp;důrazem na tuto bolestnou událost a&nbsp;prchl dolů do sklepa&nbsp;– v&nbsp;šeru na koksu zasvítilo cosi bílého, dívčí nahota a&nbsp;Maddin krutý pohled, Roman Gráf před ní klečel a&nbsp;jeho dětsky hranatá zádíčka se zachvívala, tak tenhle hajzlík dostal nakonec tuhle děvku, vůbec ti ji nepřeju a&nbsp;ještě mnohem míň tvůj pokoj jenom pro tebe&nbsp;–</p>

    <p class="MLP-text">A&nbsp;Borek vyšel malátně na ulici a&nbsp;sklesl na schodek před domem, zul pálící boty a&nbsp;bosýma nohama vjel do návěje horkého béžového prachu.</p>

    <p class="MLP-text">Za zády kroky, ve výši hlavy ušlechtile vykroužená bílá ženská kolena a&nbsp;závan svěží vůně.</p>

    <p class="MLP-text">„Vy si tady sedíte jak někde na pláži,“ řekla kdesi vysoko nad ním paní Zita Gráfová.</p>

    <p class="MLP-text">„Jako v&nbsp;Mentonu nebo Cap d’Antibes…“</p>

    <p class="MLP-text">Madam Zita žertovně opravila Borkovu chybnou výslovnost slova Antibes a&nbsp;s&nbsp;lehkým úsměvem: „U&nbsp;vás dole je teď nějak veselo, viďte!“</p>

    <p class="MLP-text">A&nbsp;překročila Borkovy nohy a&nbsp;v&nbsp;obláčku vůně svěžesti&nbsp;–1&nbsp;ml prvotřídního parfému a&nbsp;300&nbsp;l chladné vody, ale vždyť já mám především ŽÍZEŇ&nbsp;– usedla do polštářů svého vozu, nastartovala (takže teď už může monsieur Roman de Gráf vstát z&nbsp;koksu a&nbsp;pokračovat v&nbsp;pettingu ve třech prázdných pokojích v&nbsp;prvním patře) a&nbsp;odjela, na závěr tohoto rozkošného setkání chrstla ještě madam de Gráf Borkovi chuchvalec výfukových plynů do tváře&nbsp;– v&nbsp;jistých momentech člověk pochopí, že občas se vraždí i&nbsp;ženy.</p>

    <p class="MLP-text">MÁM ŽÍZEŇ a&nbsp;snad se smím jít domů aspoň napít vody z&nbsp;kohoutku&nbsp;– Borek se rázně obul, přede dveřmi se pokřižoval, nadechl a&nbsp;vpadl do svého pokoje.</p>

    <p class="MLP-text">Červený hranol Dízlák (bleskový odhad: dvacet piv) se k&nbsp;němu potěšeně přihnal s&nbsp;nohou židle v&nbsp;ruce a&nbsp;už břink! a&nbsp;břink!, daleko lehčí Borek byl však daleko mrštnější a&nbsp;hop! a&nbsp;hop! přes kavalce a&nbsp;jak se Dízlák, hýkaje nadšením, ztěžka otáčel, čut! a&nbsp;čut! ho do boku a&nbsp;do holeně.</p>

    <p class="MLP-text">„Prima, kluci!“ zapištěl zloděj kravat Valtr, vyvalující si své kulovité bílé panděro na Borkově kavalci, (zásadně lehal na cizí, aby nemusel stlát) a&nbsp;buclatou ručkou si opřel bachratou tvářinku jak v&nbsp;cirkusové lóži.</p>

    <p class="MLP-text">Šéfmontér Olda, ve vířícím zlatém prachu úplně nahý a&nbsp;krásný jak starý antický bůžek, zvolna kouřil parfémovanou cigaretu a&nbsp;s&nbsp;mírně pobaveným výrazem přihlížel mači skrz modré obláčky. „Zmiz!“ zavelel bílému hochu Stěpovi, který s&nbsp;potměšilou grimasou chtěl nijak zvlášť úspěšnému Dízlákovi pomoci proti Borkovi.</p>

    <p class="MLP-text">Mač skončil nerozhodně, „…&nbsp;páč je na to moc velkej hic,“ zasupěl Dízlák, usedl a&nbsp;s&nbsp;funěním si hnětl nakopnutou ledvinu.</p>

    <p class="MLP-text">Borek vyplivl krev na zem a&nbsp;s&nbsp;hrdě vztyčenou hlavou přešel k&nbsp;výlevce na zdi, roztočil kohoutek naplno a&nbsp;strčil celou hlavu do tryskajícího vodního kužele. Hlásím: pramene dobyto.</p>

    <p class="MLP-text">„Snad bys nechlastal vodu…,“ řekl Valtr s&nbsp;odporem.</p>

    <p class="MLP-text">„Pro pivo&nbsp;–“ zafuněl Dízlák.</p>

    <p class="MLP-text">„Každej čtyry ká,“ rozhodl Olda, „a ty se napiješ s&nbsp;náma. Jak ti říkají?“</p>

    <p class="MLP-text">„Borek Trojan. Borek&nbsp;–“</p>

    <p class="MLP-text">„Já jsem Olda, to je Dízlák, Valtr, Stěpa. Džbánek!“</p>

    <p class="MLP-text">„Džbánek“ znamenal plechový dvacetilitrový kanystr, v&nbsp;němž si přinášeli pivo z&nbsp;hospody Na vinklu. A&nbsp;už pokládali na stůl po čtyřech korunách.</p>

    <p class="MLP-text">„Já to zatáhnu&nbsp;–“ řekl Borek.</p>

    <p class="MLP-text">„Prima!“ zapištěl Valtr a&nbsp;vzal ze stolu něčí pětikorunu.</p>

    <p class="MLP-text">„Hovno, dyť my víme, že bereš hovno,“ řekl Dízlák.</p>

    <p class="MLP-text">„No ale když mermomocí chce&nbsp;–“ protestoval Valtr.</p>

    <p class="MLP-text">„My pozvali jeho,“ uzavřel Olda a&nbsp;odpálil si od oharku další cigaretu se zlatým náustkem.</p>

    <p class="MLP-text">A&nbsp;tak Borek zvedl kanystr a&nbsp;šel si pro peníze na stole.</p>

    <p class="MLP-text">„Přeci nepoženem inžinýra pro pivo&nbsp;–“ řekl Dízlák.</p>

    <p class="MLP-text">„Chodí nejmladší,“ řekl Olda. „Stěpo.“ „Když pan inženýr chce jít sám…,“ ušklíbl se Stěpa.</p>

    <p class="MLP-text">„Kecáš. Syp,“ řekl Olda, bílý Stěpa zrudl, vytrhl nenávistně Borkovi kanystr z&nbsp;ruky a&nbsp;už sypal.</p>

    <p class="MLP-text"><span>Chladné pivo po litrech z&nbsp;plechu podávaného od úst k&nbsp;ústům&nbsp;– Borek se je rychle naučil pít. Muži si žili svým životem. V&nbsp;Kotexu svařovali ocelovou konstrukci nové haly a&nbsp;rytmus denního díla závisel jen na jejich vůli, v&nbsp;pátek končili v&nbsp;devět večer a&nbsp;v&nbsp;sobotu se už ani nezvedli. Přicházeli z&nbsp;hospody, z&nbsp;kina nebo z&nbsp;tancovačky do montércimry jako do dalšího zábavního lokálu bez uzavírací hodiny. Buď dřeli, nebo spali, nebo se bavili&nbsp;– už nic čtvrtého, tyhle tři činnosti zato až do dna a&nbsp;pak rozbít nádobu, v&nbsp;kapsách málokdy svlékaných montérek svitky peněz a&nbsp;za tejden berem zas, silní jak koně, ale chytří a&nbsp;draví, vyvázaní ze všech rodinných (500 km domů jezdili jednou měsíčně, a&nbsp;ne každý měsíc), služebních (podléhali cizímu vzdálenému mocnému koncernu Hydrokov), místních („Až dorazíme Ústí, jedem do Pardubic, pak do Brna a&nbsp;Košic, do týhle prdele už nikdy v&nbsp;životě!“), časových („Až to bude, tak to bude!“), existenčních („Kluci, prodloužíme si to s&nbsp;Hydrokovem, nebo se necháme zlanařit do Průmkovu? Taky Stavokov už zas žebrá…“), citových („Ale di se vysrat!“) a&nbsp;dalších vazeb, absolutně volná dispozice sebou samým a&nbsp;svými silami, poslední kondotiéři tohoto nudnějícího století a&nbsp;kontinentu a&nbsp;svobodní v&nbsp;něm, jak si jen lze představit.</span></p>

    <p class="MLP-text">Brutální červencové slunce pralo do okna, nad plechovou římsou se tetelil žhavý vzduch a&nbsp;otevřeným oknem vnikal dovnitř béžový prach zviřovaný těžkými náklaďáky a&nbsp;nasládlý pach dehtu tajících střech.</p>

    <p class="MLP-text">Olda dopsal dopis své krásné mladé ženě (měl jich několik), navlhčil si vlasy, usedl na kavalec se zlatým náustkem další parfémované cigarety v&nbsp;zubech a&nbsp;protahuje se rukama za hlavou vydechoval modré obláčky ke stropu. Valtr rozebíral střívka svého nového mosazného zapalovače, jejž získal v&nbsp;noci na autobusovém nádraží, a&nbsp;Dízlák z&nbsp;nudy ohýbal kovové trubky postelí. Na stole druhý „džbánek“ dosud plný, už jsme se všichni napili, denní dílo dokončeno a&nbsp;na spaní dosud brzy, příšerná nuda v&nbsp;téhle prdeli, kde se nic neděje, ať se něco děje, copak jsme vězni, abychom jen seděli na kavalcích, přihrajte nám něco, ať se něco děje, ALE HONEM, nebo si to přihrajeme sami a&nbsp;někoho pak třeba něco zabolí, nemáme tady klavír, ani jachtu, ba ani tu pitomou televizi a&nbsp;koupelnu, jako máte vy, tož nám popusťte aspoň něco z&nbsp;toho všechna, jež si držíte už tisíc roků a&nbsp;pro vaše parchanty na dalších tisíc let, ať se něco děje, NĚCO PRO NÁS&nbsp;– tady a&nbsp;teď hned!</p>

    <p class="MLP-text">„Holka&nbsp;–“ vydechl Stěpa u&nbsp;okna a&nbsp;zezadu se mu bílá šíje rychle barvila krví. „Kde&nbsp;–“ křikl Borek a&nbsp;už se hnal k&nbsp;oknu, i&nbsp;Valtr a&nbsp;Dízlák vzhlédli a&nbsp;Olda prudce zadýmal. Jak dva bílí motýli vrávorali žárem rozpálené pouštní ulice Madda v&nbsp;bílých minišatech z&nbsp;jednoho kusu a&nbsp;pan Roman Gráf v&nbsp;bílém hedvábí, ručinku v&nbsp;ručince jak vikomt s&nbsp;komtesou jde První poschodí při procházce oranžerií.</p>

    <p class="MLP-text">Z&nbsp;profilu vypadal Stěpův rychle blednoucí obličej krutě a&nbsp;bleskovým pohledem se s&nbsp;Borkem spolu dorozuměli, rychle odložena jejich nevraživost, aspoň pro tuhle akci, jež se okamžitě rozbíhá:</p>

    <p class="MLP-text">„Maddo…,“ zavolal Borek z&nbsp;okna, „prosím tě, pojď sem&nbsp;–“</p>

    <p class="MLP-text">„Došly nám sirky&nbsp;–“ zavolal Stěpa.</p>

    <p class="MLP-text">„Tak si je děte koupit!“ křikla Madda.</p>

    <p class="MLP-text">„Aspoň nám škrtni…, prosím tě…,“ jako prosil Borek.</p>

    <p class="MLP-text">„Přeci nebudeš svině&nbsp;–“ povykoval Stěpa na celou ulici. „Pane Gráf, domluvte jí&nbsp;–“</p>

    <p class="MLP-text">„Jsou štont pořvávat celý půldne,“ řekla Madda Romanovi otrá­veně a&nbsp;vznešeně se přikymácela pod okno na svých fantasticky vysokých bílých podpatcích.</p>

    <p class="MLP-text">Stěpa (nekuřák) rychle přinesl od Oldy cigaretu a&nbsp;pevně svíraje rty její tuhý náustek stanul v&nbsp;okně.</p>

    <p class="MLP-text"><span>„Tak se aspoň nahni, vole&nbsp;–“ řekla mu Madda vytahujíc s&nbsp;vlastnickou samozřejmostí z&nbsp;Romanovy kapsy zapalovač z&nbsp;rytého stříbra.</span></p>

    <p class="MLP-text">„To mi ten cajk ani nepůjčíš do ruky?“ říkal Stěpa, teď už celý bílý a&nbsp;zvolna se nad Maddu skláněl.</p>

    <p class="MLP-text">„Rači ne. Tak tahej, vole, to samo od sebe nehoří, víš? Co blb- Au! Pusťte!&nbsp;–“</p>

    <p class="MLP-text">Leč Stěpa přirozeně nepustil, nýbrž naopak (druhou rukou) a&nbsp;čtyřma rukama dvou rázných mladých mužů holka přes zoufalý odpor rázem u&nbsp;nás tady na cimře. Roman Gráf se jen chabě vzchopil k&nbsp;obraně, dostal pár namátkových do ksichtu a&nbsp;jednu mířenou do brady, ulehl do béžových peřinek pod oknem a&nbsp;okno s&nbsp;třeskem přiraženo. Dízlák pustil trubku postele, Olda odhodil nedokouřenou cigaretu a&nbsp;Valtr se chtivě vrhl na svůj nový zapalovač z&nbsp;rytého stříbra. Kdo by přitom neřval? Tak jsme řvali všichni.</p>

    <p class="MLP-text">Do randálu náhle ze stropu zaťukání, uboze slabounké a&nbsp;teninké zapípání proti masivnímu řevu tady, ale kupodivu je všichni ihned zaslechli… A&nbsp;Borek první jak kopím bodl do stropu koštětem, Olda tam mrštil, jeden za druhým, oba naše plastikové talíře, spadlé je sbíral ze země a&nbsp;metal znovu jak disky, virtuos na trubková čela kavalců Dízlák jimi koncertoval na omítce stropu, až popraskala a&nbsp;v&nbsp;montércimře začalo poněkud sněžit, soustředěný rozhořčený protiútok zdola trval nekonečně déle než kratičká drzá agrese shora a&nbsp;ustal s&nbsp;Maddiným odporem.</p>

    <p class="MLP-text">Stěpa strhl přikrývky ze dvou kavalců, obratně je přitloukal na horní rámy okna a&nbsp;krev se mu zas vracela do pleti.</p>

    <p class="MLP-text">V&nbsp;šeru Olda už nezačínal kouřit… A&nbsp;i Valtr zapomněl na svůj nejnovější zapalovač.</p>

    <p class="MLP-text--I---12-0">Tohle je naše Maso a&nbsp;hry Říkáte, že se v&nbsp;této chvíli někde hraje Mozart a&nbsp;Mahler Že žije duch Komenského a&nbsp;Lincolna a&nbsp;Gándhího a&nbsp;další všelijací duši Tak si s&nbsp;nima povídejte, když na to máte školy Nás ten jazyk nikdo neučil Nás ti pánové nebavěj Přesto vyhrajem Proto vyhrajem Tak davaj</p>

    <p class="MLP-text--I">Pusťte mě Jste špinaví, zarostlí, smrdíte, jste hnusní S&nbsp;váma nechcu</p>

    <p class="MLP-text--I">Jsme jako ty A&nbsp;tak poď na to A&nbsp;už nekecej Začíná se ti to líbit, co No tak vidíš Tak už nekecej</p>

    <p class="MLP-text--I"><span class="MLP-znak-kurziva-11b">Co nadělá chudák holka, když to správnej chlap veme správně do ruky</span> <span class="MLP-znak-kurziva-11b">Čert to všecko vzal</span> <span class="MLP-znak-kurziva-11b">Tak teda jo</span> <span class="MLP-znak-kurziva-11b">Tak davaj a&nbsp;pocem</span></p>

    <p class="MLP-text--I">Tak davaj a&nbsp;pocem</p>

    <p class="MLP-text--I---0-12"><span class="MLP-znak-kurziva-11b">Vezmem si, co chcem</span> <span class="MLP-znak-kurziva-11b">My vyhrajem</span></p>

    <p class="MLP-dopis-podpis">(Pokračování příště)</p>

    <p class="MLP-dopis-bez1radku-ii">ČLOVĚK MÁ JÍST málo, ale desetkrát denně, doporučuje hamburský profesor Kuhnau. Podle jeho názoru je pro lidské zdraví prospěšnější rozdělit si určitou denní dávku potravin na deset jídel, než je sníst na dvakrát nebo na třikrát… Jedině takový způsob jídla vede k&nbsp;dlouhověkosti a&nbsp;k&nbsp;dobrému zdraví.</p>

    <p class="MLP-dopis-bez1radku">V&nbsp;NĚKTERÝCH ODLEHLÝCH MĚSTECH čínského vnitrozemí musí prý obchodníci na tabule výkladních skříní namalovat nápis „Žádný vchod“, aby zabránili pokusům prostoduchých venkovanů projít sklem.</p>
  </div>
</body>
</html>