<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>milenci_a_vrazi-7</title>
  <link href="../Styles/milenci_a__idstyles.css" rel="stylesheet" type="text/css"/>
</head>

<body id="milenci_a_vrazi" xml:lang="cs-CZ">
  <div>
    <p class="MLP-UROVEN2-PARAL" id="toc_marker-3-5"><a id="x.12483"></a>Dobyvatelé</p>

    <p class="MLP-text-bez1radku">Vyrván spánku řinčením budíku, palčivou erekcí, svíravým hladem a&nbsp;žhnoucí žízní vymotával se Borek Trojan ze svědivých pytlů na betonové podlaze sklepa (jediné štěstí: hlouběji už klesnout nelze) domu čp.&nbsp;2000, který je můj pořád MÍŇ a&nbsp;MÍŇ, v&nbsp;montércimře jsem přišel o&nbsp;postel a&nbsp;teď uvolněná slíbená svobodárna v&nbsp;druhém patře zcizena, Bogan Tušl se svou březí Jolanou nám ji sprostě ukradli, uloupili, protože násilím, potencovaným právnickými fígly, zradili za kvartýr, který jim panstvo urážlivě ani pořádně nedalo&nbsp;– Tušlovi jsou už pryč, odepsáni, jako by zemřeli a&nbsp;hůře než to&nbsp;– už jsou proti nám na straně modrých nepřátel&nbsp;– sami zmodrali.</p>

    <p class="MLP-text">Borek Trojan vztekle kopal do zaprášených jutových pytlů a&nbsp;místo mytí skákal bosý po studeném betonu, tady ani ta pitomá výlevka s&nbsp;kohoutkem není a&nbsp;tak jsme přišli i&nbsp;o&nbsp;snídani&nbsp;– náhle utkvěl pohledem na T-kusu hlavního domovního vodovodního potrubí u&nbsp;svých nohou, sehnul se k&nbsp;němu, rázně roztočil kolo bočního ventilu a&nbsp;z&nbsp;potrubí vytryskl mocný vodní proud, nahý Borek křepčil v&nbsp;tomto zjednaném si technickém dešti a&nbsp;otáčením kola libovolně jak Neptun manipuloval veškerým domovním vodstvem&nbsp;– když se v&nbsp;něm dosyta vykoupal a&nbsp;napil, v&nbsp;náhlém vnuknutí zavřel hlavní ventil a&nbsp;zbavil tak vody celý dům. Přejímám velení po dezertéru a&nbsp;velezrádci Tušlovi a&nbsp;od tohoto okamžiku vládnu vodě já. Hlásím: hlavního pramene dobyto.</p>

    <p class="MLP-text">Modrošedé kontury závodu, věž, stanice a&nbsp;haly, v&nbsp;jitřním oparu jak kotvící letadlová loď… Kam by mohla doplout pod odhodlaně mužným vedením&nbsp;– „Ovšem, ovšem…“ usmíval se u&nbsp;svého okna malátně Borkův šéf, sterilní technický vladyka a&nbsp;impotentní lodní důstojník a&nbsp;uložil Borkovi vyplňování mzdových listů, sečítání a&nbsp;malou násobilku nadrženému inženýrovi chemie s&nbsp;praxí, invencí a&nbsp;spoustou nápadů&nbsp;– tihle s&nbsp;naší lodí zarejdovali na písčinu.</p>

    <p class="MLP-text">S&nbsp;dvě stě padesáti gramy česnekového salámu a&nbsp;pěti sty kubíky mléčného přídělu v&nbsp;kručícím plochém břiše, stále štíhlejší (co se sošným půvabem antického mladíka, když je hlad) vykradl se Borek do druhého patra, po kovovém žebříku dírou ve stropě k&nbsp;vodnímu rezervoáru (pán vod v&nbsp;závodě i&nbsp;doma) a&nbsp;odtud požárním žebříkem na střechu páskovny, svlékl se, rozestřel své montérky na rozpálený změklý asfalt do tvaru svého těla a&nbsp;uložil se na ně k&nbsp;spánku (velcí dravci spí v&nbsp;poledne), odpočat a&nbsp;výbušně svěží vyrazil ve 14.00 na svou každodenní loveckou trasu jak divoký prérijní pes dingo rozžhavenými přeplněnými ulicemi odpoledního města až do večera a&nbsp;noci, stále více hladov, neukojen a&nbsp;zuřivý&nbsp;–</p>

    <p class="MLP-text">Ze skleněných dveří Primu, „exkluzivní pánské doplňky“, vychází Yveta (dcera ředitele Masokombinátu a&nbsp;člena krajské vlády, ta, co mi dluží padesátku na taxíka z&nbsp;Větruše, kteroužto drobnůstku&nbsp;– můj příjem za deset pracovních hodin&nbsp;– poštou samozřejmě neposlala a&nbsp;nikdy nepošle, za ušetřený takto peníz koupí sobě dívčina flakon eau de cologne) zavěšená do příznačného obrýleného, pracně elegantního blbečka, který volnou rukou táhne obrovský bílý balík, nejméně čtyři bílé košile z&nbsp;holandského nylonu se silným proužkem á&nbsp;Kčs 150,– (celkem Kčs 600,–: tuhle sumičku vydělávám já déle než čtrnáct dní), nemá mademoiselle Yvette nahánějící sem houfně své nápadníky provizi od holandských košilářů nebo Primu, aby tak zvýšila své skromné dívčí kapesné? A&nbsp;jak daleko připustila k&nbsp;sobě tohoto mladého monsieura, zda dospěly již její kultivované citové vzruchy z&nbsp;fáze nackingu do stadia pettingu? A&nbsp;hlavní třídou jak kníže projíždí v&nbsp;třpytné modré felicii (Kčs 42 500, můj plat za čtyři roky) náměstek, takže můj takyšéf (mým šéfem je ostatně v&nbsp;Kotexu kdekdo) Frank Secký (za Kčs 3800 měsíčně a&nbsp;laskavě mi říká „pane kolego“) a&nbsp;veze si svou reprezentační ženu ing. Helenu (za Kčs 2400,– šéfka technického rozvoje, jenž se léty jejího působení zavinul jak zkamenělý diluviální šnek) stříleje přitom očima po holkách lemujících obě strany JEHO vozovky, nahnat tuhle svoloč <span class="MLP-znak-kurziva-11b">do autobusu Odvézt je doprostřed lesa Do výcvikového vojenského lágru Každé cimře mužstva přidělit jednu madame nebo mademoiselle ke všem úkonům jako markytánku cimry Pro mne jednu jako pucfleka k&nbsp;čištění bot i&nbsp;nohou Spát mi může pod postelí stočená jak pes A&nbsp;svými vlasy denně leštit můj jezdecký bičík&nbsp;–</span></p>

    <p class="MLP-text">Na dláždění i&nbsp;asfaltu stáda antilop a&nbsp;žádná není má. Zita Gráfová se na mě před domem tak zvláštně podívala&nbsp;– co bych dal za trochu něžnosti…</p>

    <p class="MLP-text">Už dlouho před 21.&nbsp;hodinou přecházel Borek u&nbsp;autobusové stanice a&nbsp;netrpělivě se díval na hodinky. Šedý autobus přijel až po půl desáté a&nbsp;Borek se dral vlečňákem do svého rohu se zaobleným stropem, dívka ze svého místa ani tentokrát nevzhlédla, když nad ní rozechvěle stál celé tři nekonečné stanice, náhle autobus už brzdil na náměstí, dívka vystupovala, a&nbsp;jak v&nbsp;tlačenici míjela Borka, pohladil jí připravenou rukou ňadro, dívka vystoupila a&nbsp;Borek s&nbsp;tou dotýkanou dlaní na ústech&nbsp;– tak zítra zas touto dobou&nbsp;– dojel až k&nbsp;mostu přes Labe.</p>

    <p class="MLP-text">V&nbsp;přístavu čekaly mužské stíny na tu, která sem nikdy nepřijde. A&nbsp;nádraží ožilo jen na chvíli příjezdem pražského rychlíku, čekající muži si rychle rozebrali své ženy, žádná nezbyla a&nbsp;už zas prázdno, spánek v&nbsp;čekárnách, pusto na peronech a&nbsp;do ztichlé haly peruťový šumot zářivek jak pohřbívající sníh.</p>

    <p class="MLP-text">21.56&nbsp;– příliš brzo už spát na pytle do sklepa a&nbsp;Borek se vydal lesní silnicí vzhůru k&nbsp;Větruši, nějak se chlap unavit musí, tedy aspoň usilovným pochodem… Na terase kavárny hudba, smích, cinkot skla a&nbsp;příborů a&nbsp;kolem mezi kmeny do tmy se vzdalující sblíživší se páry, lidé, proč si vlastně myslíte, že bych vás měl mít rád&nbsp;– Borek prošel temnou fasádou lesa a&nbsp;usedl ve svém loveckém dolíku, kde jediný úlovek byl zatím kopanec do tříselné krajiny. Na nebi džungle hvězd nad džunglí země, na níž je láska kořistí, která je celá kořist pro dobyvatele.</p>

    <p class="MLP-text">Zita Gráfová. Zita. Z-I-T-A. Zituška, Zítěnka&nbsp;– to přece nejde, to by bylo úplně… úplně. První úspěch mého milostného života: konečně se na mě podívala ženská! Yveta se na mě taky dívala… strupatá Slávka ze skladu taky a&nbsp;v&nbsp;Brně tenkrát dávno… Ale takhle dosud žádná&nbsp;– VICTORY! BYL JSEM SHLEDÁN ŽÁDOUCÍM&nbsp;–</p>

    <p class="MLP-text">A&nbsp;Borek vyběhl z&nbsp;dolíku, vrhl se do trávy a&nbsp;odrážeje se rukama i&nbsp;nohama koulel se se smíchem po svahu dolů, pod můstkem se napil z&nbsp;dlaní, chňapal zuby po větvičkách a&nbsp;s&nbsp;ústy plnými listí zvedl pěsti k&nbsp;prsům a&nbsp;rozběhl se po stříbročerně tygrovaném asfaltu dolů k&nbsp;městu, jak rozsvícený dort čeká v&nbsp;údolí, rozvalené a&nbsp;přimknuté k&nbsp;roztínajícímu je černému říčnímu údu. Indiánským stepem k&nbsp;němu Borek postupoval po asfaltu, betonu a&nbsp;dláždění.</p>

    <p class="MLP-text">Již zdálky slyšet do temné ulice hluk a&nbsp;řev z&nbsp;přízemí domu čp.&nbsp;2000, v&nbsp;prvním patře jemná zář filtrovaná závěsy, jakoby namodralá&nbsp;– tam žena Zita leží na širokém loži&nbsp;– a&nbsp;závany tiché hudby. Borek prošel chodbou a&nbsp;zadními vrátky na dvorek k&nbsp;plotu, protáhl se svou uvolněnou laťkou do sousední zahrádky, ukořistil své vejce pod králikárnou a&nbsp;pár kedluben, ve svém sklepním podzemí vysál vejce, pojedl něco překrystalované fruktózy, kedlubny co by nápoj a&nbsp;současně čištění zubů, rozvěsil šaty po ventilech potrubí, potřel si tělo (snad už i&nbsp;na ně ona jednou pohlédne&nbsp;–&nbsp;–) pálícím salicylovým lihem, nahý ulehl do pytlů a&nbsp;šťastně usnul tiskna horkou dlaní rukojeť své dýky s&nbsp;vyskakující čepelí.</p>

    <p class="MLP-text">Brutálně rván náhle ze spánku, kdosi jím třásl, na betonové zdi svítila sklepní zamřížovaná lampička a&nbsp;Borek uzřel na svém rameni čísi ruku, bleskově se skulil k&nbsp;nohám, přitom stiskl tlačítko v&nbsp;rukojeti dýky a&nbsp;vyskočil z&nbsp;pytlů nahý s&nbsp;nahou čepelí&nbsp;– v&nbsp;matném světle se tyčil Alex Serafin.</p>

    <p class="MLP-text">„To máš pěknou kudličku, import, co?“ šklebil se Alex. „Tak si to zas zastrč a&nbsp;pojď. V&nbsp;montércimře se právě udál průšvih a&nbsp;já nemám chuť snídat s&nbsp;policejní asistencí… ráno bývám vždycky naměkko.“</p>

    <p class="MLP-text">„Já tam nepůjdu.“</p>

    <p class="MLP-text">„Já taky ne. Vzpomínáš si ještě, že nám člen vedení podniku soudruh Tušl slíbil po sobě svobodárnu v&nbsp;druhém patře? Je už volná a&nbsp;tak se do ní přestěhujeme.“</p>

    <p class="MLP-text">„Teď?… Jsou tam přece zatlučené dveře…“</p>

    <p class="MLP-text">„Nejvhodnější chvíle je vždy táž: právě teď. A&nbsp;dveře si odtlučeme. Tak pojď. Dovolil jsem si vzít všecky tvoje věci už s&nbsp;sebou&nbsp;–“</p>

    <p class="MLP-text">U&nbsp;Alexových nohou stály dva kufříky, jeden z&nbsp;nich Borkův. Borek se rychle oblékl a&nbsp;oba vyšli rychle po schodech do druhého patra. Alex vyňal ze svého kufru kleště a&nbsp;dláto a&nbsp;Tušlem obrněné dveře jeho bývalého bytu&nbsp;– jeho zrada na nás&nbsp;– začaly skřípět, naříkat a&nbsp;skučet. Z&nbsp;protějších pootevřených dveří vykoukla Madda s&nbsp;pohrabáčem v&nbsp;ruce a&nbsp;za ní Julda Serafin:</p>

    <p class="MLP-text">„Co to děláte, zadržte… Tohle nevezme dobrý konec…“</p>

    <p class="MLP-text">„Vy si bydlíte se sestřičkou hezky ve svém dvojáčku…,“ zasupěl Borek nepřestávaje rvát hřebíky z&nbsp;prkenných závor, „proč bychom nemohli mít svůj dvojáček i&nbsp;my?“</p>

    <p class="MLP-text">„Ale násilím se přece nic nerozřeší…,“ šeptal Julda.</p>

    <p class="MLP-text">„Podle čeho tak soudíte?“ řekl Borek a&nbsp;vyrval další hřebík.</p>

    <p class="MLP-text">„Neval,“ řekla Madda Juldovi, přešla chodbu, postavila se k&nbsp;pracujícím mužům a&nbsp;zapáčila svým pohrabáčem, zakrátko se ohnul, ale dveře se posléze vzdaly.</p>

    <p class="MLP-text">Světlo uvnitř nesvítilo (Tušl vyrval ze zdi vypínač i&nbsp;s&nbsp;krabicí) a&nbsp;v&nbsp;kuželi baterky ohromné bedny na podlaze kdysi dívčího, pak Tušlova pokoje a&nbsp;mezi nimi&nbsp;– je to vůbec možné?… Koleje!… Co svede modrá zášť&nbsp;– Alex serval z&nbsp;okna bednění a&nbsp;měsíční zář postříbřila první byt inženýra Borka Trojana.</p>

    <p class="MLP-text">Ovšem napůl s&nbsp;Alexem&nbsp;– ale kdo by nebydlel raději s&nbsp;ďáblem než s&nbsp;pěti ďábly bez vlastní postele namíň? Když začalo svítat, objevili noví nájemníci, že v&nbsp;bednách jsou pouze cihly a&nbsp;za pomoci sousedů odnaproti („Přece nemůžete spát na zemi…,“ vzdychal Julda a&nbsp;Madda zametala střepy) vytvořili řetěz jak zedníci na stavbě, cihla za cihlou šla z&nbsp;ruky do ruky a&nbsp;vylétala oknem do svěžího jitřního oparu.</p>

    <p class="MLP-text"><span>„Vodovod opravovat nemusíme,“ rozhodl přednosta nové domácnosti Alex Serafin, „páč tady v&nbsp;druhým patře voda stejně</span> <span>skoro</span> <span>neteče. Hajzlík taky nepotřebujeme majíce okno a&nbsp;jedna bedna pod ním přispěje k&nbsp;pohodlí seroucího. Ani zasklíváním neporušíme výkonný air condition systém Tušl and Company a&nbsp;na elektriku bych mohl přihnat učedníka&nbsp;– ale až na podzim. Budem tady žít zdravě přírodně.“</span></p>

    <p class="MLP-text">„Na ty koleje si taky zvykneme,“ jásal Borek, vyhazuje z&nbsp;okna zbytky beden, „četl jsem, že jen v&nbsp;USA zemře ročně šestačtyřicet lidí zakopnutím o&nbsp;koberec…“</p>

    <p class="MLP-text">„Večer uspořádám oslavu v&nbsp;rodinném kruhu,“ řekl Alex. „Ty kluku, máš ty vůbec nějakou holku?“</p>

    <p class="MLP-text">„Snad… začínám mít…“</p>

    <p class="MLP-text">„Tak to nic, jedná se mi o&nbsp;dodržení přírodního rázu našeho soirée. Mám přivézt Bubičku, Pandu nebo&nbsp;–“</p>

    <p class="MLP-text">„Pane Alex, nebylo by lepší začít tady pro změnu… trochu bydlet?“</p>

    <p class="MLP-text">„Na tom něco je, ty kluku. A&nbsp;smíš mi říkat prostě Alexi. Ale žádné tykání a&nbsp;žádné další familiárnosti&nbsp;– nezapomeň, že tě přeperu!“</p>

    <p class="MLP-text">„Mám pěknou kudličku,“ usmál se Borek a&nbsp;položil si na dlaň svou dýku, „import&nbsp;–“ a&nbsp;stisknutím tlačítka vymrštil tu skvělou solingenskou ocel.</p>

    <p class="MLP-text">„Tož si tedy tykejme,“ zašklebil se Alex přátelsky. „Začínáš se mi líbit, ty kluk&nbsp;– pardon, Borku. Budu ti rádcem i&nbsp;učitelem. První lekce: muž je pán tvorstva a&nbsp;tudíž zásadně neuklízí. Zahoď to koště&nbsp;– budeme mít služku.“</p>

    <p class="MLP-text">„Pošle nám ji náměstek náměstka Tušl nebo sám ředitel Gráf?“</p>

    <p class="MLP-text">„Sám veliký já ji persönlich přivedu. Zpočátku bude dost nemotorná&nbsp;– vystudovala totiž medicínu, chudinka&nbsp;– ale cílevědomou výchovou ji pozvedneme na stupeň následující hned za člověkem.“</p>

    <p class="MLP-text">Ve svém elektromeziskladu předák Alex nevrle rozehnal svůj personál s&nbsp;tím, že dnes není k&nbsp;mluvení a&nbsp;že mu všichni můžou vlézt… ano, tam, vylezl si do svého nejvyššího regálu, vypil dvě piva vyhlížeje ospale okénkem na nádvoří a&nbsp;rozloživ se v&nbsp;hebounké izolační bavlně pokojně usnul spánkem posilujícím po nočních útrapách.</p>

    <p class="MLP-text">Krátce po poledni přijal vleže svého známého praporčíka VB ve věci jakéhosi nočního znásilnění v&nbsp;montércimře, od něhož se s&nbsp;odporem distancoval, slíbil poddůstojníkovi hnout jeho televizní anténou a&nbsp;zbavit tak obraz „takovýho toho jako vožralýho dvojníkování nebo co to je“, zvaného v&nbsp;odborně výkonných kruzích „duchy“, muži popili piva a&nbsp;Alex posléze slezl z&nbsp;regálu, dvakrát se oholil strojkem Elektrostar a&nbsp;důmyslnou masážní kombinací (voda Barberina, krém Barbus) zjednal své pleti (od čela až po kolena) fotogenický půvab a&nbsp;smavou líbatelnost.</p>

    <p class="MLP-text">„Alexi&nbsp;–“ zděsila se promovaná lékařka Dáša Zíbrtová ve své ordinaci a&nbsp;očividně na ní vyrazil pot. „Ne. Já už vám nemám co říct, pane Serafine.“</p>

    <p class="MLP-text">„Vím. Už je konec. Se vším… tím zlým…,“ říkal Alex zvolna a&nbsp;velice tiše. „Začalas nový život. I&nbsp;já jej chci začít. Přišel jsem se s&nbsp;tebou jen rozloučit… navždy. A&nbsp;prosit tě za odpuštění.“</p>

    <p class="MLP-text">Jak vypoulila bulvy! Ale sešlas, holka, při tom církevničení. Na liturgických obrazech si i&nbsp;sťaté mučednice nesou v&nbsp;podpaží své hlavinky úhledně načesané&nbsp;– cák si může baba v&nbsp;tvým věku dovolit přestat chodit k&nbsp;holiči? A&nbsp;ta pleť&nbsp;– hrůza. No, na drhnutí podlahy tak akorát. Dixi.</p>

    <p class="MLP-text">„…&nbsp;protože jsem prohlédla, tak nějak prozřela, že… že… Prostě konat dobro je největší dobro, které… které…“</p>

    <p class="MLP-text">S&nbsp;odporem ji poslouchaje, Alex okázalým dojetím pilně posmrkoval a&nbsp;nenacházeje ani po deseti minutách v&nbsp;jejím blábolu žádoucí tendenci směrem k&nbsp;sobě&nbsp;– Julda tentokrát tedy zapracoval, no nic, zmodralas mi, holka, však zas vkrátku zčervenáš&nbsp;– rozhodl se před ní pokleknout (což verbování služky nepochybně urychlí a&nbsp;zkrátí nesnesitelný blábol) a&nbsp;vyhlédl si k&nbsp;tomu účelu cíp rohožky z&nbsp;pěnové gumy, aby nemusel klečet na tvrdých dlaždičkách, rohožka však tak nevhodně situována, že Alex klečel vlastně před skříňkou s&nbsp;jedy, ale tento detail se v&nbsp;tolika literatuře ztratí.</p>

    <p class="MLP-text">Dáša Zíbrtová tedy valila děsně, žena neřekne, jen co neví, tahle neví nic a&nbsp;mele pořád dál, ve vhodný čas zazní citát z&nbsp;bible skoro jako bonmot, bene, ale musí být jeden či dva, nikoliv dvaapadesát, citáty nadto třeba citovat přesně, víš vůbec, ty huso, co znamená cito, citas, citare, citavi, citatum? Takhle fasciculus seminaris nebo glans penis clitoridis, to umíš líp, co? Však k&nbsp;tomu taky dojdeme, ale jak trudno trávit odpolední siestu posloucháním kralické češtiny z&nbsp;úst nedovzdělané kostiřezky! Ale podlahu nám někdo umýt musí.</p>

    <p class="MLP-text">Alex si prohlížel opiáty a&nbsp;další výborně zpeněžitelné věcičky za sklem jedové skříňky, na gut, man wird seh’n, a&nbsp;nedbale naslouchal Dášiným zaníceným výlevům („…&nbsp;neobrátíte-li se a&nbsp;nebudete-li jako pacholátka, nikoli nevejdete do království nebeského, protož kdož by se koli ponížil jako pacholátko toto, tenť jest největší v&nbsp;království nebeském…“), dyť jo, ponižovat se můžeš do alelujá, dyť taky na chůdech by se ti podlaha moc dobře nedrhla, („…&nbsp;a kdož by koli přijal pacholátko takové ve jménu mém, mneť přijímá…“), ale to víš, že tě zas přijmu, holka, jenže arciť ve jménu svém a&nbsp;o&nbsp;sladkost toho posunu se spolu podělíme, budeš přitom ležet na zádech a&nbsp;hekat vděčností, tak teda jo a&nbsp;heleď, nestačilo by to už?</p>

    <p class="MLP-text">Leč valila dál, ty žalostné střepy narychlo a&nbsp;povrchně pochytané ze starých textů a&nbsp;zcela nezažité, všecko jste zpyhnili v&nbsp;té vaší zpyhněné Evropě, ubohá dcerko sterilnějícího kontinentu, který od svého mladšího zaoceánského bratra importuje už i&nbsp;z&nbsp;bible pro snazší zažití zkondenzovaný reader’s digest ve formě paperback– taschenbuchu, ilustrace pokud možno od Walta Disneye v&nbsp;barvách a&nbsp;na plastikové fólii, abyste se mohli obracet na víru i&nbsp;ve vaně, když zbytek volného času prosedíte před televizorem, nemohla bys to taky trochu zkrátit?</p>

    <p class="MLP-text">Leč co by člověk neudělal pro čistotu v&nbsp;bytě, a&nbsp;tak Alex zvolil nejrafinovanější řečnickou fintu, Tajemství úspěšných velvyslanců při audiencích u&nbsp;velkých královen aneb Nepostradatelným společníkem snadno a&nbsp;rychle: Neříkejte vůbec nic, každého totiž zajímá jen to, co on říká vám a&nbsp;pověst moudrého (nadto úžasně chytrého, zábavného, hlubokého a&nbsp;vůbec báječného) partnera získáte pouhým halekáním dle níže uvedených vzorů:</p>

    <p class="MLP-text">„Přesně tak!“</p>

    <p class="MLP-text">„Skutečně? Ale opravdu, až teď si uvědomuji…“</p>

    <p class="MLP-text">„V&nbsp;tvém (vašem) podání to člověk teprve chápe…“</p>

    <p class="MLP-text">„Ano, tak je to!“</p>

    <p class="MLP-text">„Jsi prostě skvělý (-á)!“</p>

    <p class="MLP-text">„Tos řekla (-kl) úžasně!“</p>

    <p class="MLP-text">„A&nbsp;víš (-te), že máš (-te) úplnou pravdu!“</p>

    <p class="MLP-text">„Absolutně tak!“</p>

    <p class="MLP-text">„Samozřejmě že ne!“</p>

    <p class="MLP-text">„Ohromný!“</p>

    <p class="MLP-text">V&nbsp;případě, že účelem dialogu (tato metoda je však použitelná i&nbsp;pro velká shromáždění) je soulož, je třeba povlovně (pokud ovšem neusnete v&nbsp;přívalech chrlené nudy, neboť takto obráběný objekt rychle ztrácí sebekontrolu a&nbsp;pojem času) přeladit do erotického spektra, tak třeba:</p>

    <p class="MLP-text">„V&nbsp;tomto svém zápalu jsi přímo… krásná…“ (zastřeným hlasem a&nbsp;„krásná“ akusticky rozpliznout do ztracena).</p>

    <p class="MLP-text">„Tohle nesmíš&nbsp;– Ne! To není pravda! Ne! Ne!“</p>

    <p class="MLP-text">„Sama to dobře víš. Proč se pokoušet sama sebe obelhávat…“</p>

    <p class="MLP-text">„Alexi, prosím tě, tohle už ne…“</p>

    <p class="MLP-text">„Podívej se na sebe do zrcadla&nbsp;–“ a&nbsp;Alex se s&nbsp;úlevou postavil, v&nbsp;levé noze z&nbsp;klečení protivné mravenčení.</p>

    <p class="MLP-text">„Vím, že jsem šeredná…“</p>

    <p class="MLP-text">„Nejsi, miláčku. Jen se podívej… Jsi krásná… copak to opravdu může někdo nevidět?“</p>

    <p class="MLP-text">„…&nbsp;ale chci na to zapomenout…“</p>

    <p class="MLP-text">„Přistup blíž a&nbsp;podívej se ještě jednou… Já to vidím a&nbsp;tobě to ukážu…“</p>

    <p class="MLP-text">„…&nbsp;aspoň na chvíli. Dáš mi tu chvíli?“</p>

    <p class="MLP-text">„Dám ti všecko&nbsp;–“</p>

    <p class="MLP-text">Za matovým sklem okna ordinace vyrostla světlá silueta. „Paní doktorko, jste tam?“ zazněl zvenčí Juldův hlas. Pastýř shání svou ovec.</p>

    <p class="MLP-text">Alex Dášu pevně objal jednou rukou, druhou položil dlaní na její zátylek a&nbsp;prsty zvolna klouzal k&nbsp;jejímu ovládacímu tlačítku (každé zvíře je má jinde: býk v&nbsp;nozdrách, kůň mezi ušima, had těsně za hlavou, ryba ve skřelích a&nbsp;Dáša Zíbrtová:) pod ušním lalůčkem a&nbsp;Dáša v&nbsp;mocném třasu položila hlavu Alexovi na rameno.</p>

    <p class="MLP-text"><span>Na okenní sklo silné zaťukání. Znovu a&nbsp;silnější. Potřetí ještě silnější.</span></p>

    <p class="MLP-text">Alex zmítající se Dášu pevně rafl (kombinace hlazení a&nbsp;násilí je způsob ovládání domácího zvířectva a&nbsp;žen, obohacena o&nbsp;slogany pak zatvrzelých žen, mas a&nbsp;národů) oběma pažemi, přenesl pár kroků, nohou odkopal chladný bílý potah z&nbsp;vyšetřovacího lůžka a&nbsp;položil Dášu na měkké matrace z&nbsp;africké trávy.</p>

    <p class="MLP-text">Ťukání na okno se vystupňovalo do drnčení okenních skel, ale paní doktorka je už nevnímala.</p>

    <p class="MLP-text-bez1radku--12-0">Suna chodidla jako provazolezec po laně, pravou nohu patou těsně před špičku levé a&nbsp;levou sunout podle kotníku pravé a&nbsp;přenést na ni váhu těla, jakmile levá pata spočine pevně před pravou špičkou, chodil Borek Trojan s&nbsp;rukama rozpřaženýma jak anděl po kolejnicích svařených do tvaru X na podlaze své svobodárny ve druhém patře, hotová jóga a&nbsp;náramně to pomáhá soustředění (tyhle koleje půjdou se mnou do mých budoucích garsonek, bytů, apartmá a&nbsp;vil jak odřený psací stůl doprovodil Balzaca z&nbsp;podkroví až do jeho pařížského paláce), a&nbsp;v&nbsp;duchu počítal, že jde-li Zita denně průměrně dvakrát z&nbsp;domu ven a&nbsp;zvenčí domů, celkem tedy čtyři jednominutové trasy domovní vrata&nbsp;– Zitin byt v&nbsp;prvním patře, celkem tedy za den pouhé čtyři minuty Zitiny expozice&nbsp;– je to beznadějně málo pro kontaktáž dle Milana Kundery. Jak zvýšit tuto expoziční dobu nebo jak&nbsp;–</p>

    <p class="MLP-text">Energické zabušení na dveře a&nbsp;už si otvírají sami, bytový úředník Kotexu a&nbsp;za ním modrá policejní uniforma.</p>

    <p class="MLP-text">„Vy jste Trojan?“</p>

    <p class="MLP-text">„Ano, ale&nbsp;–“</p>

    <p class="MLP-text">„Tak si spakujte svůj vercajk a&nbsp;ven!“</p>

    <p class="MLP-text">„Promiňte, ale já&nbsp;–“</p>

    <p class="MLP-text">„Co ti budem ještě promíjet? Vlámal ses sem v&nbsp;noci jak zloděj, rozbil dveře&nbsp;– kam přišly ty bedny odsud! Byl v&nbsp;nich cennej materiál podniku a&nbsp;to vycvakáš do posledního halíře!“</p>

    <p class="MLP-text">„Byly v&nbsp;nich jen obyčejné cihly…“</p>

    <p class="MLP-text">„Takže přiznáváš, že jsi bez povolení otevřel bedny národního podniku. A&nbsp;rozbils tady okno! Co ty koleje na zemi?! Klozet&nbsp;– nadranc zničenej! Víš, co tě bude tohle stát?!&nbsp;–“</p>

    <p class="MLP-text">„To už tady bylo rozbité než jsme sem… To udělal Tušl.“</p>

    <p class="MLP-text">„Prosím tě, proč by soudruh zástupce soudruha náměstka takhle řádil? To mohl udělat jen vandal! Prosím&nbsp;– vypínač&nbsp;– vyrvanej ze zdi! Kams dal výlevku?!&nbsp;–“</p>

    <p class="MLP-text">„Ale to opravdu už takhle bylo, když jsme sem přišli…“</p>

    <p class="MLP-text">„Ták, to už tu bylo? No to je krásný! Tak pročs to neohlásil, aby se sepsal protokol, že jo? Všecko zacvakáš do posledního halíře! A&nbsp;půjdeš před prokurátora! A&nbsp;teď šup: sbal si vercajk a&nbsp;vypadni. Hned!&nbsp;–“</p>

    <p class="MLP-text">„Nemám kam.“</p>

    <p class="MLP-text">„Závod tě přidělil do ubytovny v&nbsp;přízemí. Tady vůbec nemáš co dělat. Tak alou dolů&nbsp;–“</p>

    <p class="MLP-text">„Dole je obsazeno. Jsou tam montéři.“</p>

    <p class="MLP-text">„Najednou! Dyťs tam s&nbsp;nima bydlel pár tejdnů, ne? To panu inženýrovi nejde pod nos bydlet s&nbsp;dělníkama, co? Vděčnej bys za to měl bejt, grázle, že jsme ti dali tudle možnost tak nějak sžití s&nbsp;kolektivem soudruhů a&nbsp;tak nějak prohloubení a&nbsp;zvýšení a&nbsp;všecky tydle náležitosti&nbsp;– tak sbírej už ty svoje švestky! Nebo ti máme zapakovat kufr my dva?!–“</p>

    <p class="MLP-text">S&nbsp;palčivými slzami vzteku sbíral Borek svých několik málo švestek co nejpomaleji, jakoby se nemohl rozloučit se svou první svobodárnou, kterou jsme udrželi sotva patnáct hodin, můj první pokoj, který jsem měl už napůl jenom pro sebe&nbsp;–</p>

    <p class="MLP-text">„Co se s&nbsp;tím tak sereš! Padám!!&nbsp;–“</p>

    <p class="MLP-text">–&nbsp;do kufru nahoru svou dýku s&nbsp;vyskakující čepelí.</p>

    <p class="MLP-text">Tak čau, můj bytečku, ahoj a&nbsp;na shledanou&nbsp;– já se vrátím… A&nbsp;se svým papírovým kufříkem vyšel Borek před úředníkem a&nbsp;policistou na chodbu.</p>

    <p class="MLP-text">Na schodišti před prvním poschodím náhle v&nbsp;protisměru hlasy, na schodech se zjevila závodní lékařka Zíbrtová a&nbsp;za ní Alex Serafin.</p>

    <p class="MLP-text">„Borku, ale kampak zase, ty neposedo,“ hlaholil Alex. „To už nám přidělili první patro místo té kuče nahoře? No to si dám teda líbit!“</p>

    <p class="MLP-text">„Vyhodili nás,“ zvěstoval Borek spolubydlícímu.</p>

    <p class="MLP-text">„Ale snad to nebude tak horký,“ mínil Alex a&nbsp;spatřiv policistu, vesele se s&nbsp;ním pozdravil a&nbsp;hned: „Frantíku, tys dneska ještě nemluvil s&nbsp;praporčíkem, viď? Tak heleď, já jsem to s&nbsp;ním v&nbsp;poledne projednal a&nbsp;on ti to všecko osvětlí.“</p>

    <p class="MLP-text">„Já nevěděl, že v&nbsp;tomhle seš i&nbsp;ty,“ omluvil se policista Alexovi, zasalutoval mu a&nbsp;zmizel.</p>

    <p class="MLP-text">„Tak jdem, Borku. Vedu ti návštěvu,“ pravil Alex s&nbsp;úsměvem. „Vy se znáte? Tohle je Borek a&nbsp;tohle je Dáša. Mějte se rádi. Ale přece nebudem stát na schodech!“</p>

    <p class="MLP-text">„Tak to ne, soudruhu Serafine, nahoru se nejde!“ řekl bytový úředník. „Mám písemný příkaz vedení podniku&nbsp;–“</p>

    <p class="MLP-text">„Tak to si musíme teda přečíst na světle,“ mínil Alex už v&nbsp;chůzi nahoru a&nbsp;jeho trupem tlačena vystoupila čtveřice do svobodárny v&nbsp;druhém patře. Uvnitř za sebou Alex přirazil dveře a: „Ukaž to lejstro!“</p>

    <p class="MLP-text">Úředník mu je podal, Alex si dokument pobaveně přečetl, přeložil na polovinu, přetrhl napříč a&nbsp;zastrčil do zadní kapsy svých černých kalhot. „Příští korespondenci v&nbsp;téhle věci budu přijímat jen na průklepovém papíře. Tenhle tuhej špatně vytírá a&nbsp;řeže do zadku.“</p>

    <p class="MLP-text">„Mám za úkol vám sdělit,“ říkal úředník, „že jste povinni neprodleně a&nbsp;ihned&nbsp;–“</p>

    <p class="MLP-text">„Vypadni,“ řekl mu Alex shovívavě.</p>

    <p class="MLP-text">„Nehnu se odtud dříve,“ říkal úředník, „dokud okamžitě ne­uvolníte!“</p>

    <p class="MLP-text">Alex mu ukázal svou prostornou dlaň s&nbsp;mohutnými prsty, pak ruku obrátil a&nbsp;zamyšleně pozoroval její hřbet porostlý černými chlupy, zvolna ji zvedal do výše úředníkova obličeje a&nbsp;pohyboval všemi jejími prsty, jako by lapal motýla poletujícího kol úředníkovy tváře a&nbsp;ježto úředník dosud otravoval, Alex ho uchopil za nos, zakroutil jím do počínajícího chrupavčitého praštění, vyvedl zaň úředníka, náhle zcela poddajného a&nbsp;prosebně kňučícího, na chodbu, kde ho odpálil ze schodů gigantickým kopancem mířeným do kostrče, do onoho místečka, kde lidstvu ještě před kratičkou geologickou chvilkou vyrůstal ocas ze srstnatého zvířecího zadku.</p>

    <p class="MLP-text">„Na pár dní je pokoj,“ povzdechl, otíraje si znečištěnou ruku o&nbsp;kalhoty, „ale oni přilezou zas. Úřednictvo je dnes už nevyhladitelné a&nbsp;zahnat se nedá. Ale to nic, tak, Dášenko, uděláš nám něco k&nbsp;večeři? Dáša je ohromná, považ jen, Borku, že se nabídla, že nám tady trošku pomůže&nbsp;– koště máš, miláčku, támhle v&nbsp;rohu&nbsp;– není ona docela báječná? Já ji skoro už miluju.“</p>

    <p class="MLP-text">Na likvidaci elektrické zásuvky už Tušlovi zřejmě nezbyl čas, smějící se Dáša otevřela přinesený kufřík a&nbsp;velkou černou kabelu, zjevil se petrolejový vařič, šrůtka uzeného (Alexova hlavní potrava, ráno, v&nbsp;poledne a&nbsp;večer: průměrně kilo denně), pět krabiček portugalských sardinek, tyč uherského salámu, kilovka višní v&nbsp;čokoládě, karton cigaret Pall Mall, dvě lahve červeného vína Rioja Coronila a&nbsp;dvakrát Býčí krev, japonské tranzistorové rádijko, přenosný gramofon s&nbsp;deskami: „Rytmus je můj strýček“, „Čekám lásku“, „Vypalte salvu“ a&nbsp;„Šejk“, jakož i&nbsp;nějací Dvořáci a&nbsp;Debussyové nebo jak se to francouzsky čte, bílý ubrus, příbory, solnička a&nbsp;drobná útlá váza.</p>

    <p class="MLP-text">V&nbsp;hrnci se varem nadnášel blok uzeného masa a&nbsp;než se Borek vrátil s&nbsp;pivem, vydrhla Dáša podlahu, Alex leže na kavalci ji něžně popleskával po krku a&nbsp;laškovně drbal za ušima, Dáša ve smíchu chňapala zuby po té hladící ji ruce, šťastná jak blecha&nbsp;– nebo spíš jak blešin oblíbený čtvernožec.</p>

    <p class="MLP-text">Alex to se ženskými umí, přemítal Borek, když se s&nbsp;Alexem, každý kus masa v&nbsp;ruce, natáhli na své kavalce a&nbsp;Dáša vesele poletovala kolem, Alexovi je už hej, když má milenku trvale k&nbsp;dispozici&nbsp;– jak však na Zitu při její denní pouze čtyřminutové expozici? Jak na ni jít? Jak by na ni šel Alex?</p>

    <p class="MLP-text">„Povalit na záda,“ poradil náš učitel a&nbsp;rádce, když Dáša odskočila vynést kbelík odpadků.</p>

    <p class="MLP-text">„No jo, to vím taky&nbsp;– Ale to před tím…“</p>

    <p class="MLP-text">„No tak napřed nenápadně očíhnout, pak vystopovat, uhnat, skočit, rafnout a&nbsp;vykonat.“</p>

    <p class="MLP-text">„Takhle to vypadá věru prostince.“</p>

    <p class="MLP-text">„Vysvětluji ti schéma, jehož větvičky si už rozkveteš sám. Větvičky jsou jen prostinké čárky a&nbsp;heleď, co kolem toho vyfabrikovala světová literatura. Cetls někdy Shakespeara?“</p>

    <p class="MLP-text">„Ne! Já su jen blbej inženýr, co čte akorát magazíny!“</p>

    <p class="MLP-text">„Tam to najdeš taky,“ mínil Alex, „stejně jako v&nbsp;denním tisku&nbsp;– co jiného je politika?&nbsp;– nebo nejvýstižněji v&nbsp;měsíčníku myslivecké jednoty.“</p>

    <p class="MLP-text">„Co tady máte s&nbsp;myslivci?“ zeptala se Dáša vrátivší se s&nbsp;prázdným kbelíkem.</p>

    <p class="MLP-text">„Ale říkám Borkovi, že jsi moje malá srnka,“ smál se Alex.</p>

    <p class="MLP-text">„Zastřelíš mě?“ smála se Dáša.</p>

    <p class="MLP-text">„Později, miláčku…,“ zařehtal se Alex a&nbsp;strhl Dášu k&nbsp;sobě na kavalec ještě s&nbsp;kbelíkem v&nbsp;ruce.</p>

    <p class="MLP-text">„Později, miláčku…,“ zašeptala Dáša s&nbsp;výmluvným pohledem na Borka.</p>

    <p class="MLP-text">„A&nbsp;jo,“ řekl Alex. „Heleď, Dášenko, dej Borkovi na kino tak asi pětadvacet korun… no ber, Borku, ber a&nbsp;nestyď se už zase!“</p>

    <p class="MLP-text">„Přece nemůžu…,“ koktal Borek nad Dášinou veleochotně nabídnutou pětadvacetikorunou.</p>

    <p class="MLP-text">„Dáša bere víc než ty. Asi dvojnásob, viď, drahá. No tak si to vezmi…“</p>

    <p class="MLP-text">„Ale to přece… Nemůžu přece od ženy…“</p>

    <p class="MLP-text">„Jen to chňapni, Borku,“ smál se Alex. „Když chceš být myslivec…“</p>

    <p class="MLP-text">A&nbsp;Borek stydlivě, s&nbsp;uzarděním, nesměle, pomalu, ale posléze chňapl tu ženinu oběť lásce.</p>

    <p class="MLP-text">Dveře v&nbsp;prvním poschodí, bílá brána Zitina hradu mlčky strmí minutu za minutou na dalších tisíc let. Jak se dobývá hrad? Jak se loví zvěř?</p>

    <p class="MLP-text">Nenápadně očíhnout, vystopovat, uhnat, skočit, rafnout a&nbsp;vykonat.</p>

    <p class="MLP-text">NENÁPADNĚ OČÍHNOUT, už se stalo: antilopa, krásná, ušlechtilá, jemná, křehká, lahodná. Její vykroužená bílá kolena&nbsp;– VYSTOPOVAT, uhnat, skočit, rafnout a&nbsp;vykonat.</p>

    <p class="MLP-text">VYSTOPOVAT… čtyři minuty denně na trase domovní vrata&nbsp;– hradní brána, co lze za čtyři minuty, nadto rozpadlé do čtyř jejích minutových běhů&nbsp;– Ale fix, copak ona k&nbsp;těm domovním vratům padá přímo z&nbsp;nebe…</p>

    <p class="MLP-text">Pečlivě oholen a&nbsp;s&nbsp;dvěma kapkami sovětského oděkolonu za ušima postával Borek odpoledne u&nbsp;domovních vrat a&nbsp;nahlížel schodištěm vzhůru. Když shora zazněl klapot ženských střevíčků, utekl hluboko do ulice a&nbsp;zas se rozechvělý během vracel, když se právě ve vratech mihl Zitin modrý šat.</p>

    <p class="MLP-text">„Dobrý den,… paní…“</p>

    <p class="MLP-text">„Dobrý den… pane inženýre…“</p>

    <p class="MLP-text">Zdálo se mi to nebo opravdu zvolnila krok… hledí na mě zas tak zvláštně nebo se mi to jen zdá…</p>

    <p class="MLP-text">„Promiňte, ale musím teď…,“ říká Zita rychle.</p>

    <p class="MLP-text">„Ano, ovšem… Promiňte…“</p>

    <p class="MLP-text">„Nemám co. Vždyť se nic nestalo!&nbsp;–“ Zita se náhle zaráží a&nbsp;prchá k&nbsp;vozu, usedá, startuje&nbsp;– podívá se ještě? Ne. Ale možná zrcátkem…&nbsp;– odjela.</p>

    <p class="MLP-text">Tak příště až zas zítra odpoledne. Zita nepadá k&nbsp;vratům přímo z&nbsp;nebe&nbsp;– ona sem přijíždí autem a&nbsp;tím je pro pěšáka stejně nebesky nedostižitelná. VYSTOPOVAT… ptáky na obloze nelze. Kvůli blbýmu auťáku&nbsp;– Překáží ti, co? Ale tak jej odstraň! Věru prostinké… odnesu auto v&nbsp;podpaží&nbsp;–</p>

    <p class="MLP-text">!!! Ačkoliv by přece docela stačilo&nbsp;– – Večer přijal Borek od Dáši další pětadvacetikorunu už bez trapného zdráhání, v&nbsp;hospodě na Vinklu levně (blíží se mimořádné výdaje&nbsp;–), leč vydatně (– i&nbsp;tělesných sil) povečeřel a&nbsp;poseděl u&nbsp;kulečníku až do tmy, malý rum na kuráž a&nbsp;zticha naší noční ulicí… Před domem stál Zitin vůz. Borek vyňal dýku a&nbsp;zprobodal pneumatiky jako se antilopám podřezávají kolenní šlachy.</p>

    <p class="MLP-text">V&nbsp;jásavém odpoledním slunci pak postával před vraty, pečlivě oholen a&nbsp;s&nbsp;kapkou oděkolonu za každým uchem, auto už pryč a&nbsp;shora zazněl klapot ženských střevíčků.</p>

    <p class="MLP-text">„Dobrý den, paní… Zito.“</p>

    <p class="MLP-text">„Dobrý den… Borku. Smím vám tak říkat?“</p>

    <p class="MLP-text">„Ano… jistě… Budu rád…“</p>

    <p class="MLP-text">„Je to krásné jméno…“</p>

    <p class="MLP-text">„Vy máte krásné jméno… Zita… jméno naší poslední císařovny.“</p>

    <p class="MLP-text">„Ano… A&nbsp;víte, že skutečně podle ní mě tak otec pokřtil? Ale ne abyste si zas myslel, že císařovnu ještě pamatuji!“</p>

    <p class="MLP-text">„Nanejvýš jako její pravnučka!“</p>

    <p class="MLP-text">SMĚJEME SE A&nbsp;JDEM SPOLU ULICÍ&nbsp;–</p>

    <p class="MLP-text">Napoprvé stačí jen na roh. Zítra…</p>

    <p class="MLP-text">–&nbsp;stojí před vraty čerstvě obutý vůz a&nbsp;vysmívá se svými stříbrnými disky, DÝKU&nbsp;– odpoledne nelze párat pneumatiky před domem a&nbsp;po druhém rozpárání si tady ředitel postaví vachu. Nebo se bude s&nbsp;autem obtěžovat do garáže&nbsp;–</p>

    <p class="MLP-text">Po schodech shora klapot ženských střevíčků.</p>

    <p class="MLP-text">„Dobrý den, paní Zito…“</p>

    <p class="MLP-text">„Dobrý den, Borku… Vypadáte dnes smutně… Stalo se vám něco?“ Má nedostižná modrá lásko&nbsp;– nenápadně očíhnout, vystopovat, UHNAT, skočit, rafnout a&nbsp;vykonat. Odpusť, ale já musím&nbsp;–</p>

    <p class="MLP-text">„Kdybych vám to řekl… smála byste se mi…“</p>

    <p class="MLP-text">„Nebudu se vám smát. Opravdu ne.“</p>

    <p class="MLP-text">„Já&nbsp;– Ale ono je to opravdu směšné. Pro vás… to bude směšné.“</p>

    <p class="MLP-text">„Ale včera jsme se přece smáli spolu?… Svěřte se mi klidně, Borku. Já vás o&nbsp;to prosím…“</p>

    <p class="MLP-text">„Včera bylo tak hezké, jak jsme spolu šli ten kousek… Já se těšil, že i&nbsp;dnes… Ale vy spěcháte. Odpusťte, že zdržuji.“</p>

    <p class="MLP-text">„Proč bychom dnes nemohli jít zas?“</p>

    <p class="MLP-text">„Protože vy odjedete vozem. Proč byste taky chodila pěšky…“</p>

    <p class="MLP-text">„Včera proto, že nám v&nbsp;noci někdo…“</p>

    <p class="MLP-text">„Já vím.“ Proč se na mě tak dívá? Přece celá ulice už dávno ví… tahle ulice byla vždycky divoká.</p>

    <p class="MLP-text">Zita poodstoupila, zbledla, lehce se zapotácela a&nbsp;opřela se bílou rukou o&nbsp;veřej. „Borku… Pro vás opravdu ten kousek naší společné cesty tolik znamená…“</p>

    <p class="MLP-text">„Nekonečně víc.“</p>

    <p class="MLP-text">„Ach&nbsp;– Udělalo se mi trošku… slabo. Už je to lepší. Borku.</p>

    <p class="MLP-text">Borku&nbsp;– Uděláte mi tu radost a&nbsp;nastoupíte se mnou? Odvezu vás, kam budete chtít.“</p>

    <p class="MLP-text">„To sotva.“</p>

    <p class="MLP-text">„Mám plnou nádržku.“</p>

    <p class="MLP-text">„Stačí to až na Cap ďAntibes?“</p>

    <p class="MLP-text">SMĚJEME SE A&nbsp;JEDEM SPOLU ULICÍ&nbsp;–</p>

    <p class="MLP-text">Na náměstí parking a&nbsp;rozchod na dvě hodiny, Zita jde nakupovat a&nbsp;já čekám u&nbsp;vozu na svou milenku… Ale ona je báječná. Taková zvláštní… má všecko to, co nemám já. A&nbsp;je toho jeden celý uzavřený svět i&nbsp;s&nbsp;hvězdami na podivném cizím nebi. Už zapomenutém…</p>

    <p class="MLP-text">Zpátky jedeme notnou oklikou a&nbsp;oba děláme že jako nic. Zita má profil císařovny na staré stříbrné minci. Nemluvíme&nbsp;– ale vždyť si pomyslí, že jsem hňup!&nbsp;–</p>

    <p class="MLP-text">„Bylo by krásné vzít to domů přes Krušné hory…,“ říkám. „Kdyby nebylo to město v&nbsp;cestě. A&nbsp;naše ulice…“</p>

    <p class="MLP-text">„Skoda, že je auto tak průhledné&nbsp;–“</p>

    <p class="MLP-text">Au, to bylo přes. Zita strnula a&nbsp;vyhnula se mému pohledu v&nbsp;zrcátku, už neřekla ani slova, před naším domem jen kývla na pozdrav a&nbsp;vyčkala, až zmizím, nazítří jela s&nbsp;Romanem, pozítří s&nbsp;Gráfem, popozítří s&nbsp;celou rodinou&nbsp;– konec. Zapadla bílá brána hradu.</p>

    <p class="MLP-text">Potkáváme se u&nbsp;vrat, na ulici&nbsp;– „Dobrý den, paní Zito…,“</p>

    <p class="MLP-text">„Dobrý den, Borku.“&nbsp;– Už vím, kde parkuje skoro denně odpoledne kolem čtvrté hodiny&nbsp;– „Dobrý den, paní Zito,“</p>

    <p class="MLP-text">„Dobrý den, Borku,“&nbsp;– a&nbsp;vůbec se dovídám více věcí, čím méně jich sleduji současně.</p>

    <p class="MLP-text">Přicházejí samy: Madda obchází dům jako já, při setkáních se vyhýbáme očima, shora jde Roman a&nbsp;Madda se mu skrývá za rohem, z&nbsp;montércimry vychází Olda a&nbsp;Madda se tiše krade za ním, z&nbsp;okna se za nimi vyhýbá Stěpa, vyskakuje na ulici a&nbsp;prodlužuje ten konvoj&nbsp;– „Dobrý den, paní Zito,“ „Dobrý den, Borku…“&nbsp;– Gráfovi jedou na chatu. Už jsem ji taky viděl: malý elegantní domek na říčním svahu, nad vchodem kovaná lucerna a&nbsp;velké okno do zahrady k&nbsp;řece… Bílá brána hradu mlčky strmí den za dnem a&nbsp;za nocí noc.</p>

    <p class="MLP-text">„Dobrý den, paní Zito&nbsp;–“</p>

    <p class="MLP-text">„…&nbsp;Nechcete dnes náhodou do města…“</p>

    <p class="MLP-text">„Hrozně rád a&nbsp;dík. Paní Zito, já…“</p>

    <p class="MLP-text">„Viděla jsem vás. Všude.“</p>

    <p class="MLP-text">„Odpusťte, ale já… Jak vám mám říct&nbsp;–“</p>

    <p class="MLP-text">„Mlčte!&nbsp;– Ach… nejsem docela při sobě.“</p>

    <p class="MLP-text">Stříbrný profil poslední císařovny, oba se bojíme pohlédnout do zrcátka mezi námi před námi… Kam mě to veze?… Náhlé brzdění a&nbsp;zůstáváme sedět ve voze.</p>

    <p class="MLP-text">„Směl bych dnes opět… jet s&nbsp;vámi i&nbsp;zpátky? Počkám rád…“</p>

    <p class="MLP-text">„Jak dlouho?“ Proč je náhle tak bledá? Co znamená ta otázka? Přece ona určí, kdy&nbsp;–</p>

    <p class="MLP-text">Zita překotně vystupuje a&nbsp;zamyká vůz, ještě mi neřekla, kdy tady bude sraz ke zpáteční cestě, jde rychle úzkou uličkou, stojím bezradně u&nbsp;auta, Zito, ty už mě nechceš mít vedle sebe… Zita se ohlédla a&nbsp;mizí za rohem, je pryč a&nbsp;já nevím co honem, ohlédla se, znamená to výzvu?</p>

    <p class="MLP-text">Běžím za ní&nbsp;– Zita vchází do arciděkanského kostela!&nbsp;– Proč mi tedy neřekla, kdy&nbsp;– „Jak dlouho?“ optala se ONA MNE, všecky touží po svém skolení, proč zrovna do kostela? Protože tam je zaručeně prázdno, chrám není průhledný jak auto a&nbsp;kam jinam může choť ředitele v&nbsp;malém městě, Zita uvažuje NEPOCHYBNĚ PŘESNĚ STEJNĚ jako já, ale což není návštěva chrámu rizikem pro choť ředitele v&nbsp;malém městě, ale jestliže Zita uvažuje nepochybně přesně stejně jako já, chce nepochybně přesně stejně TOTÉŽ, co chci já&nbsp;–</p>

    <p class="MLP-text">Borek obcházel arciděkanský chrám v&nbsp;úžících se okruzích, skvěle fungující lovecký mechanismus se náhle hnusí jeho konstruktéru&nbsp;– leč tím je už náš praděd orangutan nebo dávno před ním první kopulace schopný nálevník&nbsp;– tedy jen obsluhujícímu technikovi, copak jsem opravdu UŽ JEN obsluhující technik, copak jsme, <span>proboha</span> (ale toho jsme vědecky vyvrátili), opravdu JEŠTĚ POŘÁD JEN divoká zvěř?</p>

    <p class="MLP-text"><span>V&nbsp;úžících se okruzích obcházel Borek chrám, poslední zoufalý útulek štvané modré antilopy, nenápadně očíhnout</span> <span class="MLP-znak-kurziva-11b">chtěl bych Ti líbat kotníky</span> <span>vystopovat</span> <span class="MLP-znak-kurziva-11b">sedět s&nbsp;Tebou na terase, smát se a&nbsp;pít oranžádu brčkem</span> <span>uhnat</span> <span class="MLP-znak-kurziva-11b">v</span><span>&nbsp;</span><span class="MLP-znak-kurziva-11b">bílém proutěném křesílku s&nbsp;mandolínou na trávě pod Tvým oknem, až se probudíš</span> <span>UHNAT, skočit, rafnout a&nbsp;vykonat.</span></p>

    <p class="MLP-text">Zita klečí v&nbsp;postranní lavici, ubohá, skrčená a&nbsp;tichá, odpusť, drahá, ve vysokých stříbrných vázách bílé gladioly a&nbsp;obraz Madony s&nbsp;otevřenou hrudí a&nbsp;srdcem v&nbsp;plné expozici po dobu dvou tisíc let a&nbsp;sestoupila z&nbsp;bílého piedestalu do lavice z&nbsp;temného dřeva jak do otevřené rakve&nbsp;– nebo lože?&nbsp;– proboha, vždyť teď už v&nbsp;tom nenacházím žádný rozdíl!&nbsp;–</p>

    <p class="MLP-text">Tady už každý krok blíž k&nbsp;ní zní jak výstřel, Zita hledí před sebe a&nbsp;její bílý profil je už jen profil uhnané smutné ženy.</p>

    <p class="MLP-text">„Odpusťte, paní…“</p>

    <p class="MLP-text">„Když jsi byl ještě dítě, četla jsem starý nádherný příběh. On byl jako ty, jmenoval se Julián Sorel, ona paní de Renal. Příběh velké lásky a&nbsp;vášně…,“ šeptala do svých sepjatých rukou.</p>

    <p class="MLP-text">„Viděl jsem to v&nbsp;kině a&nbsp;jmenovalo se to Červený a&nbsp;černý. Juliána hrál Gérard Philippe, paní de Renal hrála Danielle Darrieux.“</p>

    <p class="MLP-text">„Julián odešel do semináře…“</p>

    <p class="MLP-text">„Chtěl se stát biskupem.“</p>

    <p class="MLP-text">„Do jeho života vstoupila mladá krásná Mathilde de la Mole…“</p>

    <p class="MLP-text">„Ale on miloval paní de Renal a&nbsp;vrátil se k&nbsp;ní. Přišel za ní do kostela a&nbsp;– Ne!&nbsp;–“</p>

    <p class="MLP-text">„A&nbsp;v&nbsp;tom kostele ji zastřelil.“</p>

    <p class="MLP-text">„Pak ho popravili… To je strašný příběh…“</p>

    <p class="MLP-text">„A&nbsp;krásný&nbsp;–“ Zita rychle vstala a&nbsp;už odchází, náhle se obrací a&nbsp;v&nbsp;tváři je křídově bílá: „Borku&nbsp;– já tě miluju, miluju, miluju&nbsp;–“ a&nbsp;pak už rychle zas její chvějící se záda, ona pláče… ona běží, utíká, prchá… Já prchl k&nbsp;řece a&nbsp;prochodil tam celou noc.</p>

    <p class="MLP-text">Nazítří odpoledne mi Zita neodpověděla na pozdrav a&nbsp;odjela vozem. Jel jsem tramvají do města za ní a&nbsp;našel její vůz zaparkovaný na náměstí, skryt jsem jej pozoroval snad tři hodiny, a&nbsp;když se Zita náhle vynořila z&nbsp;davu, běžel jsem k&nbsp;ní, Zita chtěla zabouchnout dvířka, ale já je přidržel. „Proč přede mnou utíkáte?“</p>

    <p class="MLP-text">„A&nbsp;proč ne vy přede mnou?“</p>

    <p class="MLP-text">„Protože vás miluji&nbsp;–“</p>

    <p class="MLP-text">„Jako v&nbsp;tom kině? Ale já nejsem Danielle Darrieux.“</p>

    <p class="MLP-text">„Jste krásnější…“</p>

    <p class="MLP-text">„Červený a&nbsp;černý v&nbsp;Ústí nad Labem aneb Stendhal po severočesku. Pusťte ta dvířka, pane inženýre! Musím dnes ještě vyprat a&nbsp;uvařit večeři.“</p>

    <p class="MLP-text">Paní de Renal odjela v&nbsp;oblaku výfukového čmoudu a&nbsp;kruté přiražena hradní bílá brána.</p>

    <p class="MLP-text">Denně kolem jejích bílých dveří nahoru a&nbsp;dolů&nbsp;– zavřeny jakoby pořád víc a&nbsp;víc.</p>

    <p class="MLP-text">„Ale ty za ty pětadvacetikoruny mizíš až snad příliš svědomitě,“ šklebil se Alex trhaje zuby uzené a&nbsp;znovu nastavuje Dáše vázu, kterou sem přinesla z&nbsp;domu, aby mu ji dolila pivem.</p>

    <p class="MLP-text">„Chodím na číhanou. Ostatně jsem zamilován.“</p>

    <p class="MLP-text">„Vzpomínáš na mou konzultaci? Očíhnout, vystopovat&nbsp;–“</p>

    <p class="MLP-text">„Jsem už u&nbsp;UHNAT a&nbsp;přestává se mi to dařit.“</p>

    <p class="MLP-text">„Nejvyšší tedy čas přejít ke skoku, rafnutí a&nbsp;sladkému výkonu. Dulcia sunt praemia Veneris…“</p>

    <p class="MLP-text">„To je něco o&nbsp;venerických chorobách?“ vmísila se Dáša, aby na sebe upoutala Alexovu pozornost, což se jí dařilo stále méně. Alex se k&nbsp;ní choval teď už vyloženě ošklivě. Udělal z&nbsp;ní opravdu služku&nbsp;– a&nbsp;ona ho za to zbožňovala stále víc. Paradoxy tohoto vztahu začínaly být už mírně šílené.</p>

    <p class="MLP-text">„Syp na poštu podat bleskovej telegram!“ zařval Alex na Dášu.</p>

    <p class="MLP-text">„Tak já už letím&nbsp;– a&nbsp;komu to bude?“</p>

    <p class="MLP-text">„Karlově univerzitě!“</p>

    <p class="MLP-text">„Adresu školy si ještě pamatuji a&nbsp;co mám telegrafovat?“</p>

    <p class="MLP-text">„Aby ti vrátili školný&nbsp;– Dummkopf!“</p>

    <p class="MLP-text">„Nezlob se na mě, Lexi můj, já jen…“</p>

    <p class="MLP-text">„Neříkej!&nbsp;– mi!&nbsp;– Lexi!&nbsp;– Du Mistvieh!“</p>

    <p class="MLP-text">„Odpusť, já už… Co je to mistfí, prosím tě?“</p>

    <p class="MLP-text">„Dyks říkala, že se učíš německy&nbsp;– du Trottl!“</p>

    <p class="MLP-text">„To kvůli tobě, že máš ten jazyk tak rád, ale já jsem teprve u&nbsp;osmé lekce…“</p>

    <p class="MLP-text">„Paní doktorka Zíbrtová se do svých osmadvaceti let začala učit následující jazyky: latinsky, řecký a&nbsp;francouzsky… před válkou. Německy&nbsp;– za války a&nbsp;teď. Anglicky&nbsp;– od války do vítězství socialismu. Za vítězícího socialismu ovšem ruštinu a&nbsp;teď šilhá po <span>italštině</span> a&nbsp;<span>švédštině</span>&nbsp;– zbývá v&nbsp;Evropě ještě moc jazyků?&nbsp;– přirozeně se žádným z&nbsp;nich nedomluví. Jsi dokonale reprezentativní vzorek obyvatelstva tohoto hnisajícího apendixu Asie. Budu ti říkat Evropo.“</p>

    <p class="MLP-text">„To je krásný jméno. A&nbsp;kdyžs mi je dal ty… Evropa je dívka jedoucí na býku…“</p>

    <p class="MLP-text">„Ja, das war noch damals, když Evropa byla ještě dívka. Teď už je jen baba od krav. Evropo Zíbrtová! Zuj mi boty.“</p>

    <p class="MLP-text">A&nbsp;Dáša je Alexovi opravdu zula…</p>

    <p class="MLP-text">Jejich vztah už vysloveně nechutný&nbsp;– já kolem Zitiných dveří stále nahoru a&nbsp;dolů&nbsp;– ale není snad lepší cokoliv než zabouchnout dveře před vyslovenou už a&nbsp;přiznanou láskou? Co je vlastně láska… ne-li pokračování, růst… A&nbsp;postup: očíhnout, vystopovat, uhnat, skočit, rafnout a&nbsp;vykonat. Ach, to bolí… ale já tenhle svět nestvořil, já přišel, když tohle už tisíciletí platí… Láska je kořist a&nbsp;všechny touží po svém skolení&nbsp;– nechtějme tedy na nich ještě, aby samy nastavily krk…</p>

    <p class="MLP-text">Bílá brána Zitina hradu zavřena na devět zámků a&nbsp;ztichlá a&nbsp;do vzduchu zvednout na řetězech Tvůj padací most&nbsp;– já nechci, abys mi zouvala boty, já <span class="MLP-znak-kurziva-11b">chtěl bych Ti líbat kotníky&nbsp;–</span></p>

    <p class="MLP-text">Řetěz tiše zašramotil&nbsp;– nebo se mi to jen zdá?&nbsp;– a&nbsp;bílá brána se pohnula&nbsp;– což jsem už zešílel z&nbsp;té ničivé lásky k&nbsp;Tobě&nbsp;– vskutku, to zazněl řetěz (ovšemže ne řetěz padacího mostu, ale petlicový řetízek u&nbsp;dveří bytu Gráfových) a&nbsp;dveře se pootevřely (v tomto okamžiku jsem si šíleně uvědomil, že Roman a&nbsp;starý Gráf jsou spolu v&nbsp;Praze, šíleně proto, že právě v&nbsp;tomto okamžiku, ale já za to nemohu, samovolně se to takhle propojilo&nbsp;–) a&nbsp;mezi bílým dřevem veřeje a&nbsp;dveří se rozšířila temná skulina.</p>

    <p class="MLP-text">„Proč tady stojíš?“ zašeptala Zita.</p>

    <p class="MLP-text">„A&nbsp;proč ty…“</p>

    <p class="MLP-text">„Pojď rychle&nbsp;–“ a&nbsp;vzala mě za ruku, náš první dotek, učinila jej ona, a&nbsp;rychle jsem skočil&nbsp;– AU, to je kruté, SKOČIT, rafnout a&nbsp;vykonat&nbsp;– dovnitř do hradu.</p>

    <p class="MLP-text">Plížil jsem se tmavou předsíní, srdce mi bušilo ve spáncích a&nbsp;za víčky rudá rotace, tajil jsem (vědomě! Proč?!) dech k&nbsp;neslyšení, cítil hrůzný strach a&nbsp;děs, současně však zběsilou schopnost čehokoliv (proboha! Proč ČEHOKOLIV?!&nbsp;–) a&nbsp;bezděčně (opravdu bezděčně?… Ale to by bylo příšerné&nbsp;– –) se dotkl v&nbsp;kapse své dýky a&nbsp;v&nbsp;tomto okamžiku jsem si šíleně uvědomil, že jsem sám v&nbsp;bytě s&nbsp;vyhlédnutou obětí, docela bezpečný a&nbsp;akceschopný, protože žádné vyrušení v&nbsp;nejbližších hodinách nehrozí, o&nbsp;mém vztahu k&nbsp;oběti nikdo neví, žádní svědkové, žádný motiv pro policii, v&nbsp;kapse přihotovenou dýku, šíleně proto, že právě v&nbsp;tomto okamžiku, ale já za to nemohu, samovolně se to takhle propojilo, že tady stojím jako VRAH, šíleně proto, že jako vrah bych si nemohl počínat jinak, i&nbsp;když jsem přišel jako milenec, jako VRAH ČI MILENEC&nbsp;– a&nbsp;že v&nbsp;tom už nenacházím žádný rozdíl.</p>

    <p class="MLP-text">„Budeš stát ještě dlouho v&nbsp;předsíni?“ řekla Zita, a&nbsp;když jsem vešel za ní do pokoje, dodala: „Tykat si budeme ovšem pouze toto odpoledne!“</p>

    <p class="MLP-text">„Jak si přejete… jak si přeješ…“</p>

    <p class="MLP-text">„Co kdyby ses takhle třeba posadil. Koňak?&nbsp;– Nebo bys chtěl raději udělat rychlou špekovou omeletu? Nevzpomínám si už, čím paní de Renal v&nbsp;kině Juliána krmila.“</p>

    <p class="MLP-text">„Seděli tam spolu u&nbsp;zahradního stolku…“</p>

    <p class="MLP-text">„A&nbsp;manžel kibicoval. Zahradní stolek mám na chatě&nbsp;– že bych pro něj skákla?“</p>

    <p class="MLP-text">Výsměšná, uštěpačná, jízlivá, povýšená, zlá: císařovna Zita Poslední.</p>

    <p class="MLP-text">„Julián chodil navečer, pokud si vzpomínám… a&nbsp;tak promiň, žes mi otevřela tak záhy odpoledne.“</p>

    <p class="MLP-text">„Byl Julián v&nbsp;kině drzý?“</p>

    <p class="MLP-text">„Julián v&nbsp;kině šel dost tvrdě na věc, to víš, to je zákon filmového střihu.“</p>

    <p class="MLP-text">„Takže za dvacet minut tě už uvidím jako seminaristu. Těším se na tvůj rozkošný černý klobouček.“</p>

    <p class="MLP-text">„Za půl hodiny polezu žebříkem do ložnice&nbsp;– slečny Mathildy de la Mole.“</p>

    <p class="MLP-text">„Však ty zas přilezeš ke křížku!“</p>

    <p class="MLP-text">„S&nbsp;revolverem v&nbsp;ruce.“</p>

    <p class="MLP-text">„Nakonec tě pověsí.“</p>

    <p class="MLP-text">„A&nbsp;já si pak skáknu na pivo dolů do automatu Svět. Paní de Renal zemřela.“</p>

    <p class="MLP-text">„Ale to předtím&nbsp;–“</p>

    <p class="MLP-text">„Zito…“</p>

    <p class="MLP-text">„Pane inženýre? Kuš&nbsp;– nech ten župan, nic pod ním nemám. Víš, co znamená francouzsky kuš? Nevíš? Tedy: lehni!“ RAFNOUT a&nbsp;vykonat.</p>

    <p class="MLP-text">„Au&nbsp;– jsi surový. Já tě jen pozvala na koňak a&nbsp;špekovou omeletu&nbsp;– rozeznávej laskavě tu nuanci: já si tě nepřipustila jak obecního kozla&nbsp;– AU!&nbsp;–“</p>

    <p class="MLP-text">A&nbsp;ještě jeden políček do té její kruté a&nbsp;zraňující tváře, jste horší, madame, než sám rozhicovaný Alex zvaný Ďábel&nbsp;– Zita se mi <span>vytrhla</span> a&nbsp;běží z&nbsp;pokoje, smím ještě za ní nebo už musím vyjít navždy z&nbsp;hradu&nbsp;– v&nbsp;téhle jídelně sám sedět nebudu.</p>

    <p class="MLP-text">Zita se zamkla v&nbsp;sousedním pokoji a&nbsp;bílé dveře nehnutě strmí přede mnou, o&nbsp;něco menší, než byla bílá hradní brána, ale stejně bílé, lesklé, hladké, tvrdé&nbsp;– a&nbsp;nedobytné.</p>

    <p class="MLP-text--0-12">Jak dlouho jsem tam stál, to se už nikdy nedovím, vím jen to, už jen vzpomínám&nbsp;– nebo se mi to jen zdálo?&nbsp;– že i&nbsp;tato bílá poslední branka se pohnula a&nbsp;pootevřela a&nbsp;mezi bílými dřevy se rozšířila temná skulina. A&nbsp;docela už šílený jsem mumlal ta šílenstvím vnuknutá slova A&nbsp;VYKONAT, ta příšerná a&nbsp;spíš než milencova slova&nbsp;– slova vrahova.</p>

    <p class="MLP-text-bez1radku--I"><span class="MLP-znak-kurziva-11b">Můj neobratný a&nbsp;prudký chlapče Má náhrado za syna Domorodče z&nbsp;horkého vnitrozemí Červený ďáble ze řvoucího ghetta Vtáhni už do mého modrého přístavu Šebestiáne, jakž jsem chtěla, aby se jmenoval můj syn Nikdy mi nic nedovolili Můj svatý ne na nebi, leč krásně můj tady dole na zemi Ústy Ti vytahám šípy z&nbsp;Tvého těla a&nbsp;celé celičké je zulíbám Můj kadete z&nbsp;kasáren v&nbsp;džungli Shoď už ty těžké boty Můj bosý řecký hochu Dovol mi třít Ti nohy svými vlasy Paní de Renal je Juliánovi líbala</span></p>

    <p class="MLP-text--I"><span class="MLP-znak-kurziva-11b">Chci Ti líbat kotníky Stojíš na bílém piedestalu jak něžná socha Madony Budu Ti říkat Bereniké Vidím totéž co Ty, modrý přístav nad modrou zátokou Vcházím doň za Tebou A&nbsp;spolu hudbu jak šepot lehounce zčeřeného moře</span></p>

    <p class="MLP-text--I"><span class="MLP-znak-kurziva-11b">A&nbsp;spolu oheň na naši bílou vilu Ať vzplane celé pobřeží Spal povlak uhlíku na mém unaveném kovu Stigmatizuj mě mou krví Tu už nikdo mydlinkami nesmyje Neboť jsem vyvolená, když Ty sis mě vyvolil</span></p>

    <p class="MLP-text--I"><span class="MLP-znak-kurziva-11b">Hvězdy se zřítily na zemi a&nbsp;zem vystříkla k&nbsp;hvězdám Pojedem spolu transgalaktickým niklovým autobánem Z&nbsp;Antarktidy bude žhavý kontinent Vezmi si svou kořist A&nbsp;dej mi mou Vnikl jsem do Tvého hradu Jsme spolu v&nbsp;džungli Jsem divoký pes dingo a&nbsp;teď Tě roztrhám Dívej se na sebe, modrá antilopo</span></p>

    <p class="MLP-text--I"><span class="MLP-znak-kurziva-11b">A&nbsp;druhou láhev, seňore Rondo Jen prosím žádné librium, já už nechci modré studené jedy Plný náklad paliva až do pekel Rozjezdi mě Vydrancuj mě Umlať mě</span></p>

    <p class="MLP-text--I"><span class="MLP-znak-kurziva-11b">Naplň mě Doraž mě a&nbsp;přitom se o&nbsp;mě rozbij Má lásko</span></p>

    <p class="MLP-text--I"><span class="MLP-znak-kurziva-11b">Lásko moje</span></p>

    <p class="MLP-text--I"><span class="MLP-znak-kurziva-11b">Má katastrofo Má potopo</span></p>

    <p class="MLP-dopis-podpis">(Pokračování příště)</p>

    <p class="MLP-dopis-bez1radku">LIDOVÉ HNUTÍ za osvobození Angoly (MPLA) oznámilo v&nbsp;Brazzavillu, že jeho jednotky zcela zničily přístav Benguela v&nbsp;jižní Angole. Partyzáni také vyhodili do vzduchu vojenský vlak naložený těžkými zbraněmi.</p>
  </div>
</body>
</html>