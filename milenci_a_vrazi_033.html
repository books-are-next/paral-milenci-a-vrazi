<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Dobyvatelé">
    <meta name="apple-mobile-web-app-capable" content="yes">
    <title>Dobyvatelé • Milenci a vrazi</title>
    <link rel="stylesheet" href="./style/style.min.css" media="screen" integrity="sha256-zqwh2ZAv03c4MNRG04qGapqDfOESw/lqZB7l4xi1RyY=">
    <style>
      :root {
        --accent-color: hsl(37, 71%, 37%);
      }
    </style>
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./milenci_a_vrazi_032.html">
    <link rel="next" href="./milenci_a_vrazi_034.html">
    <meta name="nb-order" content="29">
    <link rel="self" href="milenci_a_vrazi_033.html">
    <meta name="nb-identifier" content="paral-milenci-a-vrazi-77d7265">
    <meta name="nb-role" content="chapter">
  </head>
  <body data-nb-words="14979" data-nb-chars="88854" class="nb-role-chapter nb-custom-style">
    <nav role="doc-toc">
      <ul class="plain">
        <li><a href="milenci_a_vrazi_005.html">Věnování</a></li>
        <li><a href="milenci_a_vrazi_006.html">—</a></li>
        <li><a href="milenci_a_vrazi_007.html">DOBYVATELÉ (Červený ilustrovaný román na pokračování)</a>
          <ol class="headings-toc">
            <li><a href="milenci_a_vrazi_007.html#kdo-jenbspkdo">Kdo je&nbsp;kdo</a></li>
            <li><a href="milenci_a_vrazi_007.html#kdo-jenbspkdo-1">Kdo je&nbsp;kdo</a></li>
          </ol>
        </li>
        <li><a href="milenci_a_vrazi_008.html">OBLEŽENÍ (Modrý ilustrovaný román na pokračování)</a>
          <ol class="headings-toc">
            <li><a href="milenci_a_vrazi_008.html#kdo-jenbspkdo">Kdo je&nbsp;kdo</a></li>
            <li><a href="milenci_a_vrazi_008.html#kdo-jenbspkdo-1">Kdo je&nbsp;kdo</a></li>
          </ol>
        </li>
        <li><a href="milenci_a_vrazi_009.html">Dobyvatelé</a>
          <ol class="headings-toc">
            <li><a href="milenci_a_vrazi_009.html#conbspjenbspčervené">Co&nbsp;je&nbsp;červené</a></li>
          </ol>
        </li>
        <li><a href="milenci_a_vrazi_010.html">Obležení</a>
          <ol class="headings-toc">
            <li><a href="milenci_a_vrazi_010.html#kdo-jenbspkdo">Kdo je&nbsp;kdo</a></li>
            <li><a href="milenci_a_vrazi_010.html#_co-jenbspmodré_">Co je&nbsp;modré</a></li>
          </ol>
        </li>
        <li><a href="milenci_a_vrazi_011.html">Dobyvatelé</a></li>
        <li><a href="milenci_a_vrazi_012.html">Obležení</a></li>
        <li><a href="milenci_a_vrazi_013.html">Dobyvatelé</a></li>
        <li><a href="milenci_a_vrazi_014.html">Obležení</a></li>
        <li><a href="milenci_a_vrazi_015.html">Dobyvatelé</a></li>
        <li><a href="milenci_a_vrazi_016.html">Obležení, dobyvatelé a&nbsp;milenci</a></li>
        <li><a href="milenci_a_vrazi_017.html">Dobyvatelé</a></li>
        <li><a href="milenci_a_vrazi_018.html">Obležení</a></li>
        <li><a href="milenci_a_vrazi_019.html">Obležení</a></li>
        <li><a href="milenci_a_vrazi_020.html">Dobyvatelé</a>
          <ol class="headings-toc">
            <li><a href="milenci_a_vrazi_020.html#kdo-jenbspkdo">Kdo je&nbsp;kdo</a></li>
          </ol>
        </li>
        <li><a href="milenci_a_vrazi_021.html">Obležení</a></li>
        <li><a href="milenci_a_vrazi_022.html">Dobyvatelé</a></li>
        <li><a href="milenci_a_vrazi_023.html">Obležení</a></li>
        <li><a href="milenci_a_vrazi_024.html">Dobyvatelé</a></li>
        <li><a href="milenci_a_vrazi_025.html">Obležení</a></li>
        <li><a href="milenci_a_vrazi_026.html">Dobyvatelé</a></li>
        <li><a href="milenci_a_vrazi_027.html">Obležení</a></li>
        <li><a href="milenci_a_vrazi_028.html">Dobyvatelé</a></li>
        <li><a href="milenci_a_vrazi_029.html">Obležení</a></li>
        <li><a href="milenci_a_vrazi_030.html">Dobyvatelé</a></li>
        <li><a href="milenci_a_vrazi_031.html">Obležení</a></li>
        <li><a href="milenci_a_vrazi_032.html">Dobyvatelé</a></li>
        <li><a href="milenci_a_vrazi_033.html">Dobyvatelé</a>
          <ol class="headings-toc">
            <li><a href="milenci_a_vrazi_033.html#kdo-jenbspkdo">Kdo je&nbsp;kdo</a></li>
          </ol>
        </li>
        <li><a href="milenci_a_vrazi_034.html">Obležení</a>
          <ol class="headings-toc">
            <li><a href="milenci_a_vrazi_034.html#kdo-jenbspkdo">Kdo je&nbsp;kdo</a></li>
            <li><a href="milenci_a_vrazi_034.html#kdo-jenbspkdo-1">Kdo je&nbsp;kdo</a></li>
          </ol>
        </li>
        <li><a href="milenci_a_vrazi_035.html">Let’s&nbsp;Make War And Love</a></li>
        <li><a href="milenci_a_vrazi_036.html">Neztrácíme užitek pohrom?…</a></li>
        <li><a href="milenci_a_vrazi_037.html">Perdidistis utilitatem calamitatis</a></li>
        <li><a href="milenci_a_vrazi_038.html">Dobyvatelé</a></li>
        <li><a href="milenci_a_vrazi_039.html">Obležení</a></li>
        <li><a href="milenci_a_vrazi_040.html">Ediční poznámka</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./milenci_a_vrazi_032.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="10"><span class="idea" data-nb-ref-number="1" id="idea1" data-nb-words="1" data-nb-chars="10">Dobyvatelé</span></h1>
        <p class="chunk" data-nb-ref-number="2" data-nb-words="125" data-nb-chars="725"><span class="idea" data-nb-ref-number="2" id="idea2" data-nb-words="125" data-nb-chars="725">Ostře červené a&nbsp;ostře vybroušené nehty zaťaté do&nbsp;podušky a&nbsp;nad okrajem přikrývky číhající zelené oči za&nbsp;dlouhými prohnutými brvami, střehla Broňa Berková každé hnutí své nenáviděné&nbsp;– a&nbsp;nenávidící&nbsp;– spolubydlící (v dívčí svobodárně ve&nbsp;druhém patře domu čp.&nbsp;2000) Jitky Traklové. U&nbsp;nás tady začíná každý den hned od&nbsp;rána bojem o&nbsp;koupelnu, o&nbsp;vařič, o&nbsp;nádobí, o&nbsp;místo… o&nbsp;místo tady jde celkově: pro ně&nbsp;se&nbsp;Jitka vdala za&nbsp;stejně mladého PhMr.&nbsp;Břeťu Trakla (z mužské svobodárny naproti přes chodbu), pro ně&nbsp;zlikvidovala naši tehdejší spolubydlící Maddu Serafinovou a&nbsp;nyní už&nbsp;se&nbsp;svým mužem likviduje mne, aby získala místo a&nbsp;postupně uchvátila celý pokoj pro sebe&nbsp;– ale to&nbsp;mám skočit z&nbsp;okna jen proto, že&nbsp;se&nbsp;té&nbsp;mrše podařilo se&nbsp;vdát?</span></p>
        <p class="chunk" data-nb-ref-number="3" data-nb-words="100" data-nb-chars="550"><span class="idea" data-nb-ref-number="3" id="idea3" data-nb-words="100" data-nb-chars="550">Jitka náhle odhodila cíp přikrývky a&nbsp;v&nbsp;téže vteřině dopadly její paty na&nbsp;koberec, rychlejší Broňa se&nbsp;však střelhbitě vymrštila o&nbsp;zlomek oné vteřiny dříve a&nbsp;již běžela do&nbsp;koupelny&nbsp;– já&nbsp;vím, mohla bych vstát prostě o&nbsp;čtvrt hodiny dřív, ale proč bych se&nbsp;kvůli té&nbsp;svini ani pořádně nevyspala? Však mně naschvál by&nbsp;vstávala třeba o&nbsp;hodinu dřív, i&nbsp;to už&nbsp;tady bylo&nbsp;– Broňa vběhla do&nbsp;koupelny, co&nbsp;nejhlučněji za&nbsp;sebou práskla dveřmi a&nbsp;zamkla se&nbsp;uvnitř na&nbsp;dva západy: teď si&nbsp;tady pobudu tak hodinku a&nbsp;naše Jitunka se&nbsp;dnes zase neumyje, tenhle měsíc vedu 14:8.</span></p>
        <p class="chunk" data-nb-ref-number="4" data-nb-words="89" data-nb-chars="515"><span class="idea" data-nb-ref-number="4" id="idea4" data-nb-words="89" data-nb-chars="515">Broňa otočila oba kohoutky vany naplno&nbsp;– v&nbsp;našem domě teče voda v&nbsp;druhém patře jen časně ráno, dokud panstvo v&nbsp;prvním patře nám ji&nbsp;všecku nevezme&nbsp;– a&nbsp;protahovala se&nbsp;před zrcadlem bez nejmenšího studu (nýbrž naopak), posuzujíc odborně své proporce z&nbsp;rozmanitých úhlů a&nbsp;při rozličných polohách ramen, paží, stehen a&nbsp;lýtek, odstupovala od&nbsp;zrcadla až&nbsp;k&nbsp;protější stěně, aby se&nbsp;viděla celá, a&nbsp;přistupovala zas až&nbsp;k&nbsp;samému sklu a&nbsp;studovala své partikulární detaily&nbsp;– naprosto O. K. Jak nádherný je&nbsp;být mladá zdravá holka&nbsp;–</span></p>
        <p class="chunk" data-nb-ref-number="5" data-nb-words="96" data-nb-chars="532"><span class="idea" data-nb-ref-number="5" id="idea5" data-nb-words="96" data-nb-chars="532">Za&nbsp;tenkými dveřmi Jitčino vzteklé dupání a&nbsp;Broňa se&nbsp;rozkošnicky nořila do&nbsp;vlahé vody, teď začíná Jitka bušit na&nbsp;dveře koupelny a&nbsp;obvyklý dialog („Tohle si&nbsp;vyřídíme jinde a&nbsp;jinak!“ „Víš co&nbsp;ty&nbsp;mi&nbsp;můžeš, náno blbá!“ „A&nbsp;co jsi ty? Obyčejná štětka&nbsp;–“), koupelnu jsem dnes dobyla já&nbsp;a&nbsp;tohle je&nbsp;jen takové střílení pro legraci, dveřmi slyšet, jak se&nbsp;Jitka za&nbsp;námořnického klení myje v&nbsp;dřezu v&nbsp;kuchyňském koutě (nemá tam ani zrcadlo&nbsp;– checheche!), znovu na&nbsp;nás buší a&nbsp;pak konečně už&nbsp;táhne do&nbsp;práce, PRASK&nbsp;– to&nbsp;za&nbsp;sebou ještě práskla dveřmi.</span></p>
        <p class="chunk" data-nb-ref-number="6" data-nb-words="68" data-nb-chars="408"><span class="idea" data-nb-ref-number="6" id="idea6" data-nb-words="68" data-nb-chars="408">Za&nbsp;koupelnu se&nbsp;ventra Jitka pomstila ve&nbsp;svém nízkém a&nbsp;podlém stylu kuchty: úmyslně připálila mléko ve&nbsp;společném rendlíku (kvůli mně pije ta&nbsp;kráva mléko už&nbsp;jen připálené!…), sežrala mi&nbsp;mé&nbsp;sušenky Orange (balíček za&nbsp;90 haléřů&nbsp;– ale já&nbsp;jich mám ještě osm schovaných vzadu za&nbsp;sporákem, checheche&nbsp;–), zavřela plyn, odšroubovala ovládací křidélko z&nbsp;hlavního plynového uzávěru a&nbsp;vzala si&nbsp;je&nbsp;zřejmě s&nbsp;sebou do&nbsp;práce…</span></p>
        <p class="chunk" data-nb-ref-number="7" data-nb-words="191" data-nb-chars="1225"><span class="idea" data-nb-ref-number="7" id="idea7" data-nb-words="191" data-nb-chars="1225">Broňa pohrdavě ohrnula ret, otevřela si&nbsp;plyn svým dlouhým nehtem přímo v&nbsp;rýze uzávěru, vyňala ze&nbsp;špičky svého černého střevíce celofánový balíček levného čínského čaje, přičichla k&nbsp;němu (zda ten dobytek Jitka do&nbsp;něj něco nenasypala), a&nbsp;než se&nbsp;jí&nbsp;uvařil čaj, ostře přehlédla svobodárnu (dvě červené válendy, pod každou kufr, a&nbsp;mezi nimi na&nbsp;parketách rudý koberec, dvě skříňky na&nbsp;lůžkoviny, jejich horní plochy coby noční stolky, společná světlá skříň s&nbsp;dveřmi potaženými syntetickou bílou kůží, dvě červená křesla u&nbsp;stolku se&nbsp;skleněnou deskou, na&nbsp;ní&nbsp;vázička z&nbsp;hutnického skla a&nbsp;na zdi reprodukce Renoirových Milenců v&nbsp;trávě) vymýšlejíc odvetu, v&nbsp;náhlé inspiraci přistoupila ke&nbsp;skříni, strhla Jitčinu sukni z&nbsp;ramínka a&nbsp;svým rudým nehtem odtrhla zip od&nbsp;látky tak, aby se&nbsp;při prvním napnutí odpáral, vypila čaj a&nbsp;schroustala k&nbsp;němu balíček sušenek Orange, celofánový obal rozžvýkala svými oslnivými zuby a&nbsp;lepivou kuličku vsunula do&nbsp;samé špičky levého střevíce svátečního Jitčina páru, provedla na&nbsp;koberci několik perfektních přemetů a&nbsp;při hudbě rádijka, dosud stále nahá, si&nbsp;trochu zatančila zalykajíc se&nbsp;v&nbsp;ranním nízkém a&nbsp;ostrém červnovém slunci bezdůvodnou, totální, tou zběsilou radostí, jež bere dech a&nbsp;svírá svalstvo křečí.</span></p>
        <p class="chunk" data-nb-ref-number="8" data-nb-words="38" data-nb-chars="240"><span class="idea" data-nb-ref-number="8" id="idea8" data-nb-words="38" data-nb-chars="240">Modrošedé kontury závodu, věž, stanice a&nbsp;haly, v&nbsp;jitřním oparu jak ponurá vězeňská loď s&nbsp;tisícem těsných kajutových cel, která nás nikdy nedoveze <em>do bílých přístavů země tisíce jezer…</em> štěstí však, že&nbsp;sedíme aspoň u&nbsp;dveří samotného admirála.</span></p>
        <p class="chunk" data-nb-ref-number="9" data-nb-words="63" data-nb-chars="424"><span class="idea" data-nb-ref-number="9" id="idea9" data-nb-words="63" data-nb-chars="424">Broňa vystoupila do&nbsp;prvního patra správní budovy (Bílého domu), její vysoké podpatky s&nbsp;kovovými konečky rozezněly celou šerou chodbu čtyřiceti kancelářských dveří, až&nbsp;stanuly u&nbsp;posledních s&nbsp;modrou a&nbsp;zlatou tabulkou VEDENÍ PODNIKU. Za&nbsp;nimi maličký úzký předpokoj s&nbsp;oknem na&nbsp;nádvoří, psací stůl a&nbsp;stolek s&nbsp;psacím strojem, dálnopis, dvě křesla, dva filodendrony a&nbsp;dvoje dveře: vlevo NÁMĚSTEK ŘEDITELE, vpravo PODNIKOVÝ ŘEDITEL.</span></p>
        <p class="chunk" data-nb-ref-number="10" data-nb-words="56" data-nb-chars="331"><span class="idea" data-nb-ref-number="10" id="idea10" data-nb-words="56" data-nb-chars="331">Broňa odemkla svůj stůl, stáhla kryt z&nbsp;psacího stroje, zalila filodendrony a&nbsp;otevřela okno&nbsp;– za&nbsp;mizernejch tisíc babek měsíčně tohle snad už&nbsp;pro dnešek stačí. Zbytek dne je&nbsp;už&nbsp;jen můj… jak zabít tolik času, aby se&nbsp;člověk přitom nenudil? A&nbsp;tak jsem se&nbsp;ze&nbsp;sportu zaměřila na&nbsp;soudruha podnikového ředitele pana inženýra Borka Trojana.</span></p>
        <p class="chunk" data-nb-ref-number="11" data-nb-words="78" data-nb-chars="446"><span class="idea" data-nb-ref-number="11" id="idea11" data-nb-words="78" data-nb-chars="446">On&nbsp;je… dekadentní, jako takový ty&nbsp;dlouhý melancholický songy o&nbsp;ničem. Stále unavený, stále malátný… třeba čtvrthodinu vydrží koukat na&nbsp;kytky, které mu&nbsp;denně musím dávat do&nbsp;vázy. Řekla bych, že&nbsp;se&nbsp;mohutně nudí, zařídil si&nbsp;to&nbsp;tady tak, že&nbsp;jeho náměstek František Střelák zařídí všecko za&nbsp;něho a&nbsp;on to&nbsp;pak už&nbsp;jen posvětí jak papež z&nbsp;balkonu. Udělá denně čtyřicet autogramů a&nbsp;vysílen se&nbsp;dá&nbsp;odvézt autem domů. Je&nbsp;to&nbsp;velice smutný a&nbsp;otrávený starý pán.</span></p>
        <p class="chunk" data-nb-ref-number="12" data-nb-words="100" data-nb-chars="586"><span class="idea" data-nb-ref-number="12" id="idea12" data-nb-words="100" data-nb-chars="586">Ale taky docela hezký: vždy v&nbsp;šedém (ale má&nbsp;těch šedých rouch spousty a&nbsp;všecky prvotřídně spíchnuté, dává si&nbsp;je&nbsp;šít v&nbsp;Praze), nádherné bílé košile a&nbsp;fantastický ponožky, to&nbsp;je&nbsp;jeho specialita a&nbsp;musí to&nbsp;bejt import z&nbsp;nějaký pořádně imperialistický země, úžasně lehký a&nbsp;krásně karosovaný italský boty a&nbsp;i ruce má&nbsp;krásný, jako jsou ruce, které už&nbsp;dávno nic nedělají… úzký bledý obličej, dost už&nbsp;poničený, vrásky a&nbsp;tak, ale zas interesantní s&nbsp;těma stříbrnejma spánkama, smutný starý oči a&nbsp;místo úsměvu se&nbsp;šklebí, vysokej a&nbsp;štíhlej, ale začíná mu&nbsp;už&nbsp;bříško… do&nbsp;prvního patra vyjde udýchanej.</span></p>
        <p class="chunk" data-nb-ref-number="13" data-nb-words="74" data-nb-chars="400"><span class="idea" data-nb-ref-number="13" id="idea13" data-nb-words="74" data-nb-chars="400">Padla jsem mu&nbsp;do&nbsp;oka, hned jak mě&nbsp;poprvé zblejskl na&nbsp;té&nbsp;výroční slavnosti v&nbsp;závodní jídelně. To&nbsp;jsem ještě dělala ve&nbsp;mzdovce, zedřená a&nbsp;šíleně otrávená… V&nbsp;jeho vykulených očičkách jsem se&nbsp;hned při prvním tanečku s&nbsp;ním viděla už&nbsp;bosá až&nbsp;po&nbsp;krk&nbsp;– jenže jsem se&nbsp;s&nbsp;ním pak moc často nepotkávala, on&nbsp;pokaždé zrovna lezl do&nbsp;auta nebo s&nbsp;pobaveným výrazem seděl vysoko nad davem na&nbsp;pódiu pod červenou oponou…</span></p>
        <p class="chunk" data-nb-ref-number="14" data-nb-words="128" data-nb-chars="692"><span class="idea" data-nb-ref-number="14" id="idea14" data-nb-words="128" data-nb-chars="692">Ale spravedlnost na&nbsp;světě přece je, a&nbsp;tak mě&nbsp;od&nbsp;1.&nbsp;března udělal svou sekretářkou, tedy sexretářkou, znáte ty&nbsp;fóry a&nbsp;je to&nbsp;v&nbsp;každým druhým filmu a&nbsp;zrovna tak to&nbsp;fičelo: napřed takový ty&nbsp;okecávačky, pak vám chodí za&nbsp;zády, když ťukáte na&nbsp;stroji, pak vám něco ukazuje na&nbsp;papíře a&nbsp;druhou rukou po&nbsp;vás jede, funí vám za&nbsp;krk a&nbsp;časem si&nbsp;troufne a&nbsp;líbne vás za&nbsp;ucho… Pak se&nbsp;odvázal podivným způsobem: každý den v&nbsp;poledne si&nbsp;od&nbsp;něho odnáším kroužkový blok, do&nbsp;něhož on&nbsp;čmárá, co&nbsp;mám jako zařídit, ale on&nbsp;toho moc nenačmárá a&nbsp;já moc nezařídím, takže mi&nbsp;to&nbsp;hned padlo do&nbsp;oka: „Líbání je&nbsp;kultivované kousání,“ napsal mi&nbsp;tam, „tudíž se&nbsp;dostavte zakousnout mě&nbsp;1500“ a&nbsp;připojil svůj velký ředitelský podpis.</span></p>
        <p class="chunk" data-nb-ref-number="15" data-nb-words="61" data-nb-chars="315"><span class="idea" data-nb-ref-number="15" id="idea15" data-nb-words="61" data-nb-chars="315">1500 jsou tři hodiny odpoledne (náš pan direktor si&nbsp;rád hraje na&nbsp;vojáčky a&nbsp;od 1400 do&nbsp;1500 zásadně už&nbsp;nic nedělá) a&nbsp;já za&nbsp;tu&nbsp;hodinu od&nbsp;dvou do&nbsp;tří dost znervózněla, protože slyším jeho dveřmi každý jeho krok a&nbsp;on celou tu&nbsp;dobu prochodil jako vězni chodí v&nbsp;celách… jako by&nbsp;se&nbsp;mě&nbsp;chystal spíš zabít než jen pomilovat.</span></p>
        <p class="chunk" data-nb-ref-number="16" data-nb-words="125" data-nb-chars="654"><span class="idea" data-nb-ref-number="16" id="idea16" data-nb-words="125" data-nb-chars="654">1500 jsem zaklepala a&nbsp;vešla, Borek Trojan seděl u&nbsp;svého ohromného stolu se&nbsp;skloněnou hlavou, ani ke&nbsp;mně nevzhlédl, a&nbsp;ani se&nbsp;nehnul, jak jsem se&nbsp;k&nbsp;němu blížila&nbsp;– stále hlasitěji, protože ono to&nbsp;vypadalo, jako by&nbsp;spal&nbsp;– skláněl tu&nbsp;hlavu stále níž a&nbsp;když jsem došla&nbsp;– to&nbsp;jsem už&nbsp;skoro dupala!&nbsp;– až&nbsp;těsně k&nbsp;němu, ležel už&nbsp;čelem na&nbsp;stolní desce. Zírám teda na&nbsp;krk svýho pana řídícího&nbsp;– chce, abych ho&nbsp;líbla, nebo vážně zakousla?… Líbat někoho vzadu na&nbsp;obratle&nbsp;– no&nbsp;prosím, gusto může být různý&nbsp;– ale spát mi&nbsp;přitom nikdo nebude, a&nbsp;tak jsem ho&nbsp;fakticky trochu hryzla. On&nbsp;jen zaklepal rameny a&nbsp;zase nic, tak jsem se&nbsp;naštvala, šla pryč a&nbsp;práskla za&nbsp;sebou dveřmi.</span></p>
        <p class="chunk" data-nb-ref-number="17" data-nb-words="59" data-nb-chars="330"><span class="idea" data-nb-ref-number="17" id="idea17" data-nb-words="59" data-nb-chars="330">Nazítří ráno se&nbsp;objevil pan inženýr Trojan šokantně brzo, místo 0730 (jako obvykle) už&nbsp;0706, s&nbsp;šedým borsalinem na&nbsp;hlavě, v&nbsp;šedých jelenicových rukavičkách a&nbsp;s&nbsp;šedým deštníkem pod paží a&nbsp;přímo k&nbsp;mému stolu. Usmála jsem se&nbsp;na&nbsp;něho, ale on&nbsp;byl už&nbsp;zas zasklen&nbsp;– jen pobavený škleb, jako když sedá vysoko na&nbsp;pódiu pod červenou oponou.</span></p>
        <p class="chunk" data-nb-ref-number="18" data-nb-words="114" data-nb-chars="634"><span class="idea" data-nb-ref-number="18" id="idea18" data-nb-words="114" data-nb-chars="634">„Všecko otevřít&nbsp;–“ řekl skrz zuby a&nbsp;píchal deštníkem do&nbsp;zásuvek mého psacího stolu, otevřela jsem tedy všecky tři, ale on&nbsp;uchopil deštník za&nbsp;jeho konec a&nbsp;jeho ohnutou rukojetí trhal zásuvky ze&nbsp;stolu tak, že&nbsp;by&nbsp;spadly na&nbsp;zem, kdybych je&nbsp;honem nechytala rukama a&nbsp;nepokládala nahoru na&nbsp;stolní desku. Přehrabával se&nbsp;mi&nbsp;v&nbsp;nich surově pořád tím deštníkem, až&nbsp;našel ten kroužkový blok (byl až&nbsp;v&nbsp;posledním šuplíku), štítivě jej vzal rukou v&nbsp;rukavici a&nbsp;odnesl si&nbsp;jej do&nbsp;ředitelny. Po&nbsp;obědě si&nbsp;mě&nbsp;zavolal náměstek Střelák, a&nbsp;že prý budu od&nbsp;1.&nbsp;května přeložena do&nbsp;fakturace, kde dostanu o&nbsp;stovku víc. Řekla jsem, že&nbsp;ne, a&nbsp;že tedy půjdu z&nbsp;Kotexu.</span></p>
        <p class="chunk" data-nb-ref-number="19" data-nb-words="224" data-nb-chars="1182"><span class="idea" data-nb-ref-number="19" id="idea19" data-nb-words="224" data-nb-chars="1182">Ale kam, <em>kam,</em> KAM?!&nbsp;– Broňa sebou na&nbsp;svobodárně praštila na&nbsp;válendu a&nbsp;v&nbsp;záchvatu vzteku se&nbsp;zahryzla do&nbsp;rudé matrace, bušila do&nbsp;ní&nbsp;pěstmi a&nbsp;kopala, kam může jít chudá holka, kerá má&nbsp;jen pár hadrů a&nbsp;křápů, kartáček na&nbsp;zuby, hřeben a&nbsp;rtěnku, všecko se&nbsp;to&nbsp;vejde do&nbsp;jednoho malýho papírovýho kufru a&nbsp;jinak už&nbsp;leda hovno u&nbsp;prde­le, opice v&nbsp;kleci toho nemá o&nbsp;moc míň, vždyť i&nbsp;tadle postel, tadle skříň a&nbsp;tydle posraný křesla patří Kotexu, a&nbsp;tedy panstvu z&nbsp;vedení, stejně jako jen pro ně&nbsp;jsou mý&nbsp;vysvědčení ze&nbsp;školy, má&nbsp;násobilka, mý&nbsp;ťukání na&nbsp;stroji a&nbsp;všecky mý&nbsp;roky mýho života, dokud babsky nevyschnu, oni jsou tady k&nbsp;poroučení a&nbsp;já k&nbsp;poslouchání, jen abych jim vařila čaj, zalívala kytky, nosila cigarety a&nbsp;podržela, až&nbsp;se&nbsp;jim zachce mě&nbsp;mít, to&nbsp;všecko za&nbsp;pár mizernejch babek a&nbsp;ještě jim za&nbsp;to&nbsp;v&nbsp;jednom kuse děkovat a&nbsp;tleskat, kdo nám to&nbsp;takhle zkurvil svět, nám chudým, a&nbsp;ještě navíc opepřil díváním se&nbsp;na&nbsp;ty&nbsp;bohaté, proč třeba stejně stará Yveta Trojanová, dcera toho sviňáka, nemusí makat jako já, proč ona může mít, na&nbsp;co&nbsp;jen ukáže prstem&nbsp;– na&nbsp;tom prstě safír v&nbsp;platině za&nbsp;pět papírů&nbsp;– vozit si&nbsp;prdel v&nbsp;auťáku a&nbsp;každoročně letadlem k&nbsp;moři, copak ona má&nbsp;díru do&nbsp;zadku jinde než já?&nbsp;–</span></p>
        <p class="chunk" data-nb-ref-number="20" data-nb-words="37" data-nb-chars="199"><span class="idea" data-nb-ref-number="20" id="idea20" data-nb-words="37" data-nb-chars="199">„Budeš tak laskavá, Broničko, viď&nbsp;–“ říká ve&nbsp;dveřích Jitka Traklová hlasem, jako když se&nbsp;řeže sklo, a&nbsp;za ní&nbsp;její manželátko PhMr.&nbsp;Břeťa Trakl, přišli si&nbsp;to&nbsp;udělat na&nbsp;mý&nbsp;posteli, která ani moje není&nbsp;–</span></p>
        <p class="chunk" data-nb-ref-number="21" data-nb-words="5" data-nb-chars="31"><span class="idea" data-nb-ref-number="21" id="idea21" data-nb-words="5" data-nb-chars="31">„Bolí mě&nbsp;hlava!“ odsekla Broňa.</span></p>
        <p class="chunk" data-nb-ref-number="22" data-nb-words="33" data-nb-chars="184"><span class="idea" data-nb-ref-number="22" id="idea22" data-nb-words="33" data-nb-chars="184">„Ale to&nbsp;ti&nbsp;malá procházka udělá náramně dobře&nbsp;–“ říká Jitka Traklo­vá hlasem, jako když se&nbsp;drtí škvára, a&nbsp;za ní&nbsp;se&nbsp;šklebí její pablb Břeťa, už&nbsp;nedočkavý připuštění a&nbsp;s&nbsp;červenýma ušima.</span></p>
        <p class="chunk" data-nb-ref-number="23" data-nb-words="11" data-nb-chars="59"><span class="idea" data-nb-ref-number="23" id="idea23" data-nb-words="11" data-nb-chars="59">„Ani se&nbsp;nehnu! Dyť snad tady bydlím, ne!&nbsp;–“ zaječela Broňa.</span></p>
        <p class="chunk" data-nb-ref-number="24" data-nb-words="30" data-nb-chars="183"><span class="idea" data-nb-ref-number="24" id="idea24" data-nb-words="30" data-nb-chars="183">„Jistě si&nbsp;vzpomeneš na&nbsp;naši takovou malou úmluvičku…,“ říká Jitka hlasem, jako když se&nbsp;práská nevypranými střevy o&nbsp;zeď, a&nbsp;tupan Břeťa si&nbsp;už&nbsp;netrpělivě mačká svoje věčně mokrý pazoury.</span></p>
        <p class="chunk" data-nb-ref-number="25" data-nb-words="70" data-nb-chars="405"><span class="idea" data-nb-ref-number="25" id="idea25" data-nb-words="70" data-nb-chars="405">„Polibte mi&nbsp;p–––l!!&nbsp;–“ zavřeštěla Broňa, ale oni byli celkem dva a&nbsp;tedy o&nbsp;jednoho víc, Břeťa s&nbsp;Jitkou přikročili každý k&nbsp;jednomu konci válendy, nahnuli ji&nbsp;a&nbsp;Broňu prostě vysypali na&nbsp;zem, Broňa se&nbsp;zamotala do&nbsp;koberce, ale to&nbsp;nebyl dobrý nápad, Břeťa s&nbsp;Jitkou uchopili zmítající se&nbsp;balík a&nbsp;chráněni tlustou tkaninou buklé před Broninými drápy se&nbsp;smíchem ji&nbsp;vynesli ven na&nbsp;chodbu a&nbsp;prostě vysypali na&nbsp;schody.</span></p>
        <p class="chunk" data-nb-ref-number="26" data-nb-words="190" data-nb-chars="1091"><span class="idea" data-nb-ref-number="26" id="idea26" data-nb-words="190" data-nb-chars="1091">Hlavní třídou k&nbsp;náměstí, k&nbsp;mostu, k&nbsp;přístavu, k&nbsp;nádraží a&nbsp;na hlavní třídu, dvakrát zmrzlinu po&nbsp;sedmdesáti haléřích na&nbsp;ulici, v&nbsp;automatu Svět vlažné špekáčky na&nbsp;pocákaném pultu, malé pivo U&nbsp;pěti oblouků, malé pivo v&nbsp;Labi na&nbsp;Střekově a&nbsp;Na vyhlídce, malé pivo za&nbsp;pětaosmdesát haléřů v&nbsp;nádražním bufetu a&nbsp;U&nbsp;lípy, na&nbsp;ulicích proudy lidí, kteří mají své postele a&nbsp;své skříně jen pro sebe napěchované svými šaty a&nbsp;jen na&nbsp;boty mají skříňky plné svých bot, holky mají své táty a&nbsp;ženské své muže, které si&nbsp;samy vybraly a&nbsp;které nemusí jen poslouchat a&nbsp;kteří je&nbsp;za&nbsp;to&nbsp;vozí v&nbsp;auťáku a&nbsp;kupují jim zmrzlinu, růže a&nbsp;safíry v&nbsp;platině AŤ&nbsp;UŽ&nbsp;KONEČNĚ SPADNE BOMBA a&nbsp;lezem tady po&nbsp;čtyřech všichni stejně nahatý, za&nbsp;nošení pravých drahokamů by&nbsp;se&nbsp;mělo střílet do&nbsp;břicha a&nbsp;za ježdění v&nbsp;autě věšet za&nbsp;paty nad mraveniště, nač jsou všecky tydle posraný výklady, když v&nbsp;portmonce je&nbsp;akorát složenka na&nbsp;činži, vytrhat dlažební kostky, pokácet kandelábry, převrátit auťáky a&nbsp;strhat elektrický dráty, sirkama rozsvítit benzinový pumpy a&nbsp;na hlavní třídě a&nbsp;náměstí uspořádat Velkej Candrbál, místo konfet střepy z&nbsp;výkladů…</span></p>
        <p class="chunk" data-nb-ref-number="27" data-nb-words="199" data-nb-chars="1105"><span class="idea" data-nb-ref-number="27" id="idea27" data-nb-words="199" data-nb-chars="1105">Až&nbsp;pozdě k&nbsp;ránu se&nbsp;Broňa vlekla pěšky domů, ale jakýpak je&nbsp;tohle domů ten dvakrát cizí pokoj: erární a&nbsp;Traklovic, těch malých štěnic, co&nbsp;po&nbsp;sobě lezou a&nbsp;šplhají kdekomu, aby za&nbsp;pět let dostali kvartýr, za&nbsp;deset let si&nbsp;do&nbsp;něj koupili ledničku a&nbsp;televizor, a&nbsp;když budou šplhat ještě dvacet let, uspoří si&nbsp;na&nbsp;svou plechárnu a&nbsp;na zdaněný důchod třetí kategorie, do&nbsp;smrti shrbení a&nbsp;ploužící se&nbsp;tímhle městem srabu, kde ve&nbsp;dne v&nbsp;noci padá vražedný prach z&nbsp;elektrárenských komínů a&nbsp;kde všecky děti od&nbsp;narození kašlou, já&nbsp;chci <em>do země tisíce jezer K&nbsp;vůni borovic na&nbsp;písčitých březích Jíst ústy brusinky z&nbsp;čisté země Vodou chladnou a&nbsp;čirou jako vzduch k&nbsp;čisté skále Kde tančí lososi Na&nbsp;bílé lodi pod bílou plachtou k&nbsp;bílým přístavům modrého Severu Jednou budu ležet na&nbsp;palubě naší plachetnice „Čemu se&nbsp;směješ,“ řekne Erik Erik je&nbsp;můj muž Má&nbsp;modré oči a&nbsp;vlasy jak platina Hladí mě&nbsp;svýma bílýma jemnýma rukama nábožně jak kněz „Tak čemu se&nbsp;směješ,“ usmívá se&nbsp;Erik „Vzpomněla jsem si,“ směju se, „Jaký jsem měla srandovní trable s&nbsp;jedním direktorem“</em> v&nbsp;Ústí nad Labem. Kde ještě pořád žiju. Nebylo toho už&nbsp;ale dost?!&nbsp;–</span></p>
        <p class="chunk" data-nb-ref-number="28" data-nb-words="111" data-nb-chars="636"><span class="idea" data-nb-ref-number="28" id="idea28" data-nb-words="111" data-nb-chars="636">Očima pálícíma od&nbsp;nevyspání zírám na&nbsp;soudruha pana inženýra direktora: šedé borsalino, šedé kvádro z&nbsp;kamgarnu, nejmíň 450 za&nbsp;metr, ale spíš za&nbsp;tuzexový bony, košile bílá jak racek a&nbsp;úzká kravata (stejně vínová jako kapesníček a&nbsp;prolamované ponožky) protkaná zlatou přízí a&nbsp;šedivý deštník, ten už&nbsp;do&nbsp;smrti nezapomenu&nbsp;– co&nbsp;s&nbsp;ním udělá dnes? Udělal to&nbsp;vladařsky&nbsp;– pověsil jej na&nbsp;věšák&nbsp;– neudělal nic. Ale nic neudělat <em>já</em> si&nbsp;dovolit nemůžu, <em>mně</em> totiž jde o&nbsp;holej chleba bez másla, Vaše Excelence, a&nbsp;tak už&nbsp;k&nbsp;věci: jak položit tohodle džentlmena na&nbsp;lopatky, jak ho&nbsp;rafnout, zkrotit a&nbsp;ochočit, aby žral z&nbsp;ruky a&nbsp;dojil mléko, máslo a&nbsp;šlehačku?</span></p>
        <p class="chunk" data-nb-ref-number="29" data-nb-words="8" data-nb-chars="56"><span class="idea" data-nb-ref-number="29" id="idea29" data-nb-words="8" data-nb-chars="56">Nejprv OČÍHNOUT, jak vlastně vegetuje tahle vysoká zvěř:</span></p>
        <p class="chunk" data-nb-ref-number="30" data-nb-words="126" data-nb-chars="820"><span class="idea" data-nb-ref-number="30" id="idea30" data-nb-words="126" data-nb-chars="820">0730 (do té&nbsp;doby zcela nepřístupný, zamčen ve&nbsp;svém bytě v&nbsp;prvním patře na&nbsp;dva západy plus řetízková petlice na&nbsp;dveřích, po&nbsp;schodech rychle k&nbsp;autu, rychle autem, z&nbsp;auta rychle do&nbsp;prvního patra Bílého domu) vchází a&nbsp;hned mizí za&nbsp;dveřmi ředitelny. Nesmí být rušen, protože si&nbsp;čte: jeden zahraniční deník, čtyři ústřední, dva krajské, jeden okresní. Týdeníky dva politické, šestnáct odborných ve&nbsp;čtyřech jazycích, dva kulturní v&nbsp;češtině, jeden hádankářský, jeden šachový, jeden sportovní&nbsp;– a&nbsp;humoristický týdeník Dikobraz. Jedině tento poslední čte <em>doopravdy,</em> já&nbsp;to&nbsp;zkoušela, párkrát jsem mu&nbsp;schovala deníky a&nbsp;týdeníky zahraniční, odborné, politické a&nbsp;kulturní a&nbsp;vůbec to&nbsp;nezaregistroval… jakmile jsem však pozdržela Dikobraz o&nbsp;jediný den, vzbouřil celou linku od&nbsp;chudáka portýra Archleba až&nbsp;po&nbsp;náměstka Střeláka. Dobrý, co?</span></p>
        <p class="chunk" data-nb-ref-number="31" data-nb-words="37" data-nb-chars="200"><span class="idea" data-nb-ref-number="31" id="idea31" data-nb-words="37" data-nb-chars="200">0815 mu&nbsp;nesu slabounký indický čaj bez cukru a&nbsp;bez ničeho, jen vlažnou vodu, čerstvé kytky do&nbsp;vázy a&nbsp;zalévám jeho palmu. První vhodná chvíle&nbsp;– ale tak časně on&nbsp;ještě není při smyslech. Takže k&nbsp;ničemu.</span></p>
        <p class="chunk" data-nb-ref-number="32" data-nb-words="19" data-nb-chars="125"><span class="idea" data-nb-ref-number="32" id="idea32" data-nb-words="19" data-nb-chars="125">0825 pohovor s&nbsp;náměstkem Střelákem. Střelák mluví, Trojan mdle přikyvuje, čímž je&nbsp;s&nbsp;vlastním řízením Kotexu v&nbsp;podstatě hotov.</span></p>
        <p class="chunk" data-nb-ref-number="33" data-nb-words="55" data-nb-chars="313"><span class="idea" data-nb-ref-number="33" id="idea33" data-nb-words="55" data-nb-chars="313">0840 obchůzka závodu, zvaná „velká vizita“. Náš vladař chodí zásadně touž trasou, se&nbsp;vztyčenou hlavou a&nbsp;přísným pohledem&nbsp;– to&nbsp;aby si&nbsp;ho&nbsp;nikdo netroufl otravovat. A&nbsp;celá obchůzka&nbsp;– to&nbsp;aby se&nbsp;hezky vykakal. Dvakrát pamatuji, že&nbsp;se&nbsp;mu&nbsp;to&nbsp;nepovedlo&nbsp;– a&nbsp;pocítil to&nbsp;celý Kotex od&nbsp;Střeláka až&nbsp;po&nbsp;chudáka Archleba. Takže:</span></p>
        <p class="chunk" data-nb-ref-number="34" data-nb-words="25" data-nb-chars="116"><span class="idea" data-nb-ref-number="34" id="idea34" data-nb-words="25" data-nb-chars="116">0920 WC&nbsp;a&nbsp;tam snad za&nbsp;ním lízt muset nebudu. Ale radši tam než třeba do&nbsp;sklárny nebo jatek a&nbsp;začínat znovu od&nbsp;píky&nbsp;–</span></p>
        <p class="chunk" data-nb-ref-number="35" data-nb-words="168" data-nb-chars="1078"><span class="idea" data-nb-ref-number="35" id="idea35" data-nb-words="168" data-nb-chars="1078">0935 vyřizuje poštu, totiž vyřizuje: na&nbsp;každý dopis, příkaz, směrnici, fakturu, žádost, urgenci bez většího přemýšlení&nbsp;– protože rychlostí 10 ks/min&nbsp;– do&nbsp;pravého horního rohu namaluje klikyhák a&nbsp;tahle jeho abeceda má&nbsp;zatraceně málo písmen: „O“ znamená: nedat, odmítnout, sprdnout, zahodit, kopnout… zkrátka nasrat. „!“&nbsp;znamená opak: vyhovět, splnit, zařídit, poslat, zaplatit, poděkovat… a&nbsp;to ihned, tahle značka je&nbsp;prakticky vyhrazena pro písemnosti od&nbsp;generálního Tušla a&nbsp;krajských, okresních a&nbsp;městských výborů (s ministerstvem a&nbsp;vládou naopak zase válčíme a&nbsp;píšeme „O“). „?“ znamená: do&nbsp;šuplíku až&nbsp;do&nbsp;doby, dokud se&nbsp;neozvou podruhé. „OA“ znamená obchodně administrativnímu, „T“ technickému, „TG“ technologickému odboru (víc jich nemáme) hodit na&nbsp;krk a&nbsp;ať už&nbsp;o&nbsp;tom neslyšíme. A&nbsp;konečně „FS“, monogram náměstka Františka Střeláka, znamená: „Frantíku, zařiď!“ Asi na&nbsp;třetinu papírů píše Excelence „O“ a&nbsp;na více než polovinu „FS“. Ve&nbsp;skutečnosti ovšem kromě „OA“, „T“ a&nbsp;„TG“ je&nbsp;všecko „FS“ a&nbsp;ty „OA“, „T“ a&nbsp;„TG“ si&nbsp;hlídá „FS“ taky, takže vlastně celá pošta a&nbsp;celý Kotex je&nbsp;„FS“.</span></p>
        <p class="chunk" data-nb-ref-number="36" data-nb-words="17" data-nb-chars="127"><span class="idea" data-nb-ref-number="36" id="idea36" data-nb-words="17" data-nb-chars="127">1000 schůze vedení. Střelák navrhuje, náčelníci se&nbsp;krasopisně bojí (jen hlavní technolog Neustupa občas zareptá), Trojan světí.</span></p>
        <p class="chunk" data-nb-ref-number="37" data-nb-words="10" data-nb-chars="70"><span class="idea" data-nb-ref-number="37" id="idea37" data-nb-words="10" data-nb-chars="70">1130 návštěvy a&nbsp;telefony (po čtyřech linkách) za&nbsp;přítomnosti Střeláka.</span></p>
        <p class="chunk" data-nb-ref-number="38" data-nb-words="157" data-nb-chars="953"><span class="idea" data-nb-ref-number="38" id="idea38" data-nb-words="157" data-nb-chars="953">1230 oběd. V&nbsp;lednu zavedla Excelence v&nbsp;závodní jídelně bílé ubrusy, potiskované záclony, tři ventilátory po&nbsp;Kčs 360,– a&nbsp;tři reprodukce místních děsných krajinek po&nbsp;Kčs 60,–, jakož i&nbsp;nože a&nbsp;vidličky (dosud pouze lžíce). Při kvartální inventuře (fyzický stav ke&nbsp;dni 31.&nbsp;3.) konstatováno zmizení „Ubrus bílý“ ks&nbsp;3, „Záclona karton.“ ks&nbsp;1, „Ventilátor el.“ ks&nbsp;3, „Vidlička příbor.“ ks&nbsp;16, „Nůž příbor.“ ks&nbsp;58. Jen reprodukce tedy obstály, největší zájem zaměstnanců se&nbsp;projevil v&nbsp;položce „Ventilátor el.“, kde úbytek dostoupil <em>%</em> 100 inventárního stavu. Vzrůšo, co&nbsp;– ve&nbsp;škole jsme počítali s&nbsp;miliardami a&nbsp;převáděli US&nbsp;dolary na&nbsp;rubly&nbsp;– a&nbsp;jak je&nbsp;ta&nbsp;pakáž nevděčná. Znechucená Excelence po&nbsp;nezdaru své velkorysé akce zanevřela na&nbsp;závodní jídelnu (na všecky její žádosti už&nbsp;jen „O“) a&nbsp;dává si&nbsp;kancelářským poslem Vajtingrovou A. nosit dietní obědy z&nbsp;restaurace Na&nbsp;vinklu. Při obědě nelze&nbsp;– Excelence jí&nbsp;pomalu jak při zánětu mandlí a&nbsp;vysíleně pak funí v&nbsp;křesle.</span></p>
        <p class="chunk" data-nb-ref-number="39" data-nb-words="47" data-nb-chars="283"><span class="idea" data-nb-ref-number="39" id="idea39" data-nb-words="47" data-nb-chars="283">1300 případné další návštěvy a&nbsp;telefony, ale radši už&nbsp;ne, a&nbsp;jen zcela vzácně senzační supertajné návštěvy z&nbsp;Prahy nebo z&nbsp;výborů&nbsp;– bez přítomnosti Střeláka!&nbsp;– při nichž celým Kotexem lomcuje hrůza, že&nbsp;tento měsíc už&nbsp;podruhé se&nbsp;jedná o&nbsp;jeho zrušení, převedení, připojení, odpojení atd.</span></p>
        <p class="chunk" data-nb-ref-number="40" data-nb-words="104" data-nb-chars="673"><span class="idea" data-nb-ref-number="40" id="idea40" data-nb-words="104" data-nb-chars="673">1358 telefonní hovor s&nbsp;Madame Janou von Trojan, tedy s&nbsp;chotí neboli se&nbsp;starou, s&nbsp;tou starou nafrněnou krávou, která se&nbsp;nosí ve&nbsp;svých třech kožiších (krátký, polo- a&nbsp;sedmiosminový) a&nbsp;vyskytuje se&nbsp;výhradně v&nbsp;některém z&nbsp;následujících automobilů: modrý renault (rodinný), Tatra 603 černá nebo šedá (služební vozy soudruha ředitele Kotexu), Tatra 603 stříbrná (služební vůz soudružky vedoucí krajské reprezentační kanceláře&nbsp;– jak by&nbsp;třeba holka jako já&nbsp;se&nbsp;mohla stát vedoucí krajské reprezentační kanceláře? To&nbsp;mi&nbsp;prosím vás poraďte!&nbsp;– a&nbsp;poslankyně krajského národního výboru) staré Trojanové, s&nbsp;níž si&nbsp;starý Trojan už&nbsp;nemá co&nbsp;říct (na svém telefonu je&nbsp;pohodlně odposlouchávám):</span></p>
        <p class="chunk" data-nb-ref-number="41" data-nb-words="7" data-nb-chars="49"><span class="idea" data-nb-ref-number="41" id="idea41" data-nb-words="7" data-nb-chars="49">„Prosím soudružku Trojanovou… to&nbsp;je&nbsp;Jana? Borek.“</span></p>
        <p class="chunk" data-nb-ref-number="42" data-nb-words="5" data-nb-chars="23"><span class="idea" data-nb-ref-number="42" id="idea42" data-nb-words="5" data-nb-chars="23">„Jana. Tak jak to&nbsp;jde.“</span></p>
        <p class="chunk" data-nb-ref-number="43" data-nb-words="6" data-nb-chars="22"><span class="idea" data-nb-ref-number="43" id="idea43" data-nb-words="6" data-nb-chars="22">„Ale to&nbsp;víš. A&nbsp;co ty.“</span></p>
        <p class="chunk" data-nb-ref-number="44" data-nb-words="6" data-nb-chars="40"><span class="idea" data-nb-ref-number="44" id="idea44" data-nb-words="6" data-nb-chars="40">„Nic zvláštního. Mám tady ty&nbsp;Belgičany.“</span></p>
        <p class="chunk" data-nb-ref-number="45" data-nb-words="2" data-nb-chars="16"><span class="idea" data-nb-ref-number="45" id="idea45" data-nb-words="2" data-nb-chars="16">„Přijdeš pozdě.“</span></p>
        <p class="chunk" data-nb-ref-number="46" data-nb-words="4" data-nb-chars="23"><span class="idea" data-nb-ref-number="46" id="idea46" data-nb-words="4" data-nb-chars="23">„Jedeš zítra do&nbsp;Prahy.“</span></p>
        <p class="chunk" data-nb-ref-number="47" data-nb-words="2" data-nb-chars="11"><span class="idea" data-nb-ref-number="47" id="idea47" data-nb-words="2" data-nb-chars="11">„Co Yveta.“</span></p>
        <p class="chunk" data-nb-ref-number="48" data-nb-words="3" data-nb-chars="19"><span class="idea" data-nb-ref-number="48" id="idea48" data-nb-words="3" data-nb-chars="19">„Neviděla jsem ji.“</span></p>
        <p class="chunk" data-nb-ref-number="49" data-nb-words="3" data-nb-chars="30"><span class="idea" data-nb-ref-number="49" id="idea49" data-nb-words="3" data-nb-chars="30">„Nezapomeň přivézt minerálku.“</span></p>
        <p class="chunk" data-nb-ref-number="50" data-nb-words="2" data-nb-chars="12"><span class="idea" data-nb-ref-number="50" id="idea50" data-nb-words="2" data-nb-chars="12">„Tak zatím.“</span></p>
        <p class="chunk" data-nb-ref-number="51" data-nb-words="16" data-nb-chars="98"><span class="idea" data-nb-ref-number="51" id="idea51" data-nb-words="16" data-nb-chars="98">Po&nbsp;takovém hovoru s&nbsp;takovou manželkou&nbsp;– by&nbsp;takového starého chudáka udělala asi i&nbsp;stoletá Číňanka.</span></p>
        <p class="chunk" data-nb-ref-number="52" data-nb-words="35" data-nb-chars="195"><span class="idea" data-nb-ref-number="52" id="idea52" data-nb-words="35" data-nb-chars="195">1400 direktor vypíná tři ze&nbsp;svých čtyř telefonních linek a&nbsp;následuje hodina ticha. Nikdo neví, co&nbsp;v&nbsp;této hodině náš vladař vlastně dělá… jen já&nbsp;to&nbsp;začínám tušit: nic. Dřímá nebo zírá do&nbsp;prázdna&nbsp;–</span></p>
        <p class="chunk" data-nb-ref-number="53" data-nb-words="20" data-nb-chars="149"><span class="idea" data-nb-ref-number="53" id="idea53" data-nb-words="20" data-nb-chars="149">1500 přichází náměstek Střelák, po&nbsp;něm předsedové strany a&nbsp;závodního výboru Kotexu, sociální případy, dobročinnost nebo nasrat (ze závodní pokladny).</span></p>
        <p class="chunk" data-nb-ref-number="54" data-nb-words="4" data-nb-chars="31"><span class="idea" data-nb-ref-number="54" id="idea54" data-nb-words="4" data-nb-chars="31">1600 přichází náměstek Střelák.</span></p>
        <p class="chunk" data-nb-ref-number="55" data-nb-words="31" data-nb-chars="210"><span class="idea" data-nb-ref-number="55" id="idea55" data-nb-words="31" data-nb-chars="210">1610 direktor vychází, „Na shledanou, slečno Berková,“ před aférou s&nbsp;kroužkovým blokem „Čau, Broni,“ po&nbsp;aféře s&nbsp;kroužkovým blokem už&nbsp;jen „Nashle-,“ co&nbsp;nejméně zřetelně, jako by&nbsp;to&nbsp;vyslovoval podnapilý Angličan.</span></p>
        <p class="chunk" data-nb-ref-number="56" data-nb-words="27" data-nb-chars="156"><span class="idea" data-nb-ref-number="56" id="idea56" data-nb-words="27" data-nb-chars="156">A&nbsp;po schodech rychle k&nbsp;autu, rychle autem, z&nbsp;auta rychle do&nbsp;prvního patra našeho domu, zamknout na&nbsp;dva západy a&nbsp;zavřít řetízkovou petlici na&nbsp;bílých dveřích.</span></p>
        <p class="chunk" data-nb-ref-number="57" data-nb-words="20" data-nb-chars="103"><span class="idea" data-nb-ref-number="57" id="idea57" data-nb-words="20" data-nb-chars="103">Nikdo neví, co&nbsp;doma náš vladař vlastně dělá… jen já&nbsp;to&nbsp;začínám tušit: nic. Dřímá nebo zírá do&nbsp;prázdna&nbsp;–</span></p>
        <p class="chunk" data-nb-ref-number="58" data-nb-words="67" data-nb-chars="386"><span class="idea" data-nb-ref-number="58" id="idea58" data-nb-words="67" data-nb-chars="386">Protože podlahou je&nbsp;leccos slyšet, a&nbsp;zvlášť když odhrnete koberec a&nbsp;zaposloucháte se&nbsp;skrze vinnou sklenku. Od&nbsp;Trojanů z&nbsp;prvního patra je&nbsp;slyšet jen občas otvírání a&nbsp;zavírání dveří, dialogy jak v&nbsp;těch festivalových filmech pro náročné diváky: řídké, krátké a&nbsp;nudné k&nbsp;uzívání, a&nbsp;jediné, co&nbsp;je&nbsp;slyšet skoro pořád, je&nbsp;zvuk sprchy v&nbsp;koupelně&nbsp;– jak nám berou naši vodu a&nbsp;pouštějí ji&nbsp;na&nbsp;kanál.</span></p>
        <p class="chunk" data-nb-ref-number="59" data-nb-words="31" data-nb-chars="180"><span class="idea" data-nb-ref-number="59" id="idea59" data-nb-words="31" data-nb-chars="180">Jen za&nbsp;letních víkendů vyjíždí panstvo z&nbsp;prvního patra rodinným modrým renaultem do&nbsp;své vily u&nbsp;řeky, mají tam svou plachetnici „Yvette“ a&nbsp;k&nbsp;ní nic menšího než <em>svůj vlastní přístav…</em></span></p>
        <p class="chunk" data-nb-ref-number="60" data-nb-words="42" data-nb-chars="254"><span class="idea" data-nb-ref-number="60" id="idea60" data-nb-words="42" data-nb-chars="254">Stopovala jsem Trojana až&nbsp;tam a&nbsp;celé jedno sobotní dopoledne pozorovala z&nbsp;křoví na&nbsp;protějším břehu. Moc toho na&nbsp;své „Yvette“ nenaplachtil, spíš jen tak posedával a&nbsp;bloumal ve&nbsp;svém přístavu, líně okouněl, kouřil a&nbsp;celkově: nic. Dřímá nebo zírá do&nbsp;prázdna.</span></p>
        <p class="chunk" data-nb-ref-number="61" data-nb-words="236" data-nb-chars="1426"><span class="idea" data-nb-ref-number="61" id="idea61" data-nb-words="236" data-nb-chars="1426">Velice smutný a&nbsp;otrávený starý pán… ale jak velice smutný a&nbsp;otrá­vený může být někdo s&nbsp;platem pět tisíc měsíčně?… A&nbsp;jeho plat je&nbsp;jen část jeho příjmů, svého vladaře pilně připisují naši boys z&nbsp;vývojového oddělení jako spoluautora svých patentů a&nbsp;například jen „Nový způsob Trojan&nbsp;– Páralovy metanolické izolace cholesterolu z&nbsp;lanolinu“ mu&nbsp;za&nbsp;loňský rok přihrál sumičku&nbsp;Kčs 67&nbsp;352,26, a&nbsp;to za&nbsp;to&nbsp;bude brát ještě tři roky… za&nbsp;co&nbsp;vlastně? Za&nbsp;svůj „Velký ředitelský podpis“ ks&nbsp;1 (na originál; kopie už&nbsp;jen parafuje). Je&nbsp;dekadentní&nbsp;– ani ten balík šupů nechtěl vidět, ani si&nbsp;aspoň potěžkat ten pakl… dal si&nbsp;jej převést na&nbsp;své konto, a&nbsp;jen „Obraty“ tohoto konta (spořitelna mu&nbsp;totiž posílá „Denní výpis z&nbsp;účtu“ v&nbsp;nezalepené obálce, checheche) jsou důvodem k&nbsp;rozpárání těchhle žraloků hodně tupým a&nbsp;rezavým srpem, co&nbsp;si&nbsp;můžete asi myslet při čtení, že&nbsp;někdo má&nbsp;„Starý zůstatek jistiny… 131&nbsp;718,32 + Nový zůstatek jistiny… 199&nbsp;070,58&nbsp;+“, nebo když se&nbsp;dočtete v&nbsp;rubrice „Obraty“ v&nbsp;kolonce „Má dáti“&nbsp;– tedy spořitelna Trojanovi&nbsp;– „37&nbsp;888,73“, chápete, on&nbsp;si&nbsp;prostě na&nbsp;takový červený blanket načmárá „37&nbsp;888,73“ a&nbsp;připojí svůj podpis, červený blanket pošle v&nbsp;nezalepené obálce spořitelně se&nbsp;známkou&nbsp;Kčs&nbsp;0,20&nbsp;– a&nbsp;spořitelna mu&nbsp;vysolí&nbsp;Kčs 37&nbsp;888,73 hotově, poštou domů nebo kamkoliv nebo jak račte, třicet-sedm-tisíc-osm-set-osmdesát-osm-babek-a-třiasedmdesát háků&nbsp;– jen tak, že&nbsp;byl tak laskav a&nbsp;napsal jim tam vlastnoručně „Borek Trojan…“</span></p>
        <p class="chunk" data-nb-ref-number="62" data-nb-words="56" data-nb-chars="353"><span class="idea" data-nb-ref-number="62" id="idea62" data-nb-words="56" data-nb-chars="353">Když já&nbsp;si&nbsp;chtěla půjčit deku, páč mi&nbsp;byla na&nbsp;cimře zima, musela jsem si&nbsp;vyběhat dvě písemný doporučení, na&nbsp;ně&nbsp;tři schválení razítky, pětkrát poděkovat, ukázat občanský průkaz a&nbsp;napsat místopřísežné prohlášení… na&nbsp;jednu zavšivenou a&nbsp;propálenou špinavou starou deku… a&nbsp;to ještě při každé inventuře svobodáren ji&nbsp;musím komisi ukázat, že&nbsp;jsem ji&nbsp;neukradla…</span></p>
        <p class="chunk" data-nb-ref-number="63" data-nb-words="57" data-nb-chars="314"><span class="idea" data-nb-ref-number="63" id="idea63" data-nb-words="57" data-nb-chars="314">Ale nač se&nbsp;pořád jen drásat? Celkem vzato&nbsp;– holky, ženský a&nbsp;babičky, jistě mi&nbsp;to&nbsp;schválíte&nbsp;– tenhle kusanec stojí za&nbsp;trochu rachoty. A&nbsp;potom, soudruzi, vždyť jste nám ve&nbsp;škole léta vtloukali do&nbsp;hlavy, že&nbsp;v&nbsp;tomhle státě jsme všichni revolucionáři a&nbsp;bojovníci za&nbsp;spravedlnost&nbsp;– nebo vy&nbsp;už&nbsp;ne?… Ale já&nbsp;jo, checheche&nbsp;–</span></p>
        <p class="chunk" data-nb-ref-number="64" data-nb-words="88" data-nb-chars="517"><span class="idea" data-nb-ref-number="64" id="idea64" data-nb-words="88" data-nb-chars="517">A&nbsp;tak už&nbsp;se&nbsp;soudruhem ředitelem zase mluvíme… Jakpak by&nbsp;taky ne! Víme, jak na&nbsp;to… máme své zkušenosti s&nbsp;touhle sortou. Hlavní věc při práci s&nbsp;prominenty: nesmíte se&nbsp;jim pořád jen klanět, to&nbsp;jim dělá každý, sice to&nbsp;potřebují jak starej Archleb svou kořaličku, ale opravdový vzrůšo zažívají, když jim malinko strčíte pěstičkou mezi vočička, to&nbsp;je&nbsp;jejich job a&nbsp;jejich thrill. U&nbsp;dívek pak vhodně doplníme šatečkami mini a&nbsp;šikovnou podprsenkou… maso však zprvu jen na&nbsp;dívání. Celkem nic obzvláštního, já&nbsp;vím… ale šlape to.</span></p>
        <p class="chunk" data-nb-ref-number="65" data-nb-words="103" data-nb-chars="551"><span class="idea" data-nb-ref-number="65" id="idea65" data-nb-words="103" data-nb-chars="551">A&nbsp;tak už&nbsp;to&nbsp;zas fičí jak v&nbsp;tom každým druhým filmu: zase okecávačky, zase vám chodí za&nbsp;zády, když ťukáte na&nbsp;stroji, zase vám něco ukazuje na&nbsp;papíře a&nbsp;druhou rukou po&nbsp;vás jede, zase vám funí za&nbsp;krk a&nbsp;zase si&nbsp;už&nbsp;troufne a&nbsp;líbne vás za&nbsp;ucho… jenže teď jsme už&nbsp;v&nbsp;druhém kole našeho mače, který spolu máme… jenže teď už&nbsp;já&nbsp;beru věc do&nbsp;ruky. Chlapi… chlapi jsou přímo ježatí takovými těmi jejich tlačítky, které jen maličko zmáčknete, a&nbsp;jak z&nbsp;automatu vám vypadne tu&nbsp;rulička karamelek, tu&nbsp;balíček cigaret, tu&nbsp;prezervativ, tu&nbsp;safír v&nbsp;platině, tu&nbsp;plachetnice.</span></p>
        <p class="chunk" data-nb-ref-number="66" data-nb-words="108" data-nb-chars="590"><span class="idea" data-nb-ref-number="66" id="idea66" data-nb-words="108" data-nb-chars="590">A&nbsp;tak jednoho horkého červencového (nebyly náhodou revoluce ve&nbsp;Francii a&nbsp;Americe taky v&nbsp;červenci?) odpoledne jsem do&nbsp;toho šla a&nbsp;vrazila do&nbsp;ředitelny 1420, tedy v&nbsp;hodině nejpřísnějšího hájení naší nejvyšší zvěře&nbsp;– Trojan na&nbsp;mě&nbsp;vytřeštil oči: tohle by&nbsp;si&nbsp;netroufl ani velmožný Frantík Střelák… Blížila jsem se&nbsp;k&nbsp;němu po&nbsp;koberci a&nbsp;on na&nbsp;mě&nbsp;zíral bez jediného slova&nbsp;– pekelný vzrůšo, to&nbsp;si&nbsp;teda, holky, nechte vyprávět!&nbsp;– vůbec k&nbsp;ničemu se&nbsp;nevzchopil, a&nbsp;když jsem zas stála už&nbsp;těsně nad ním, jako by&nbsp;poklesl hlavou, a&nbsp;já se&nbsp;lekla, že&nbsp;si&nbsp;ji&nbsp;zas položí na&nbsp;stolní desku a&nbsp;odkáže mě&nbsp;na&nbsp;své obratle…</span></p>
        <p class="chunk" data-nb-ref-number="67" data-nb-words="112" data-nb-chars="628"><span class="idea" data-nb-ref-number="67" id="idea67" data-nb-words="112" data-nb-chars="628">Vzala jsem teda jeho hlavu pevně do&nbsp;rukou, on&nbsp;se&nbsp;vůbec nebránil, a&nbsp;začala ho&nbsp;líbat jednou technikou za&nbsp;druhou, až&nbsp;když jsem ho&nbsp;kousla&nbsp;– ono tohle přece bude jeho gusto!&nbsp;– do&nbsp;ucha, konečně se&nbsp;vzpružil a&nbsp;vstal, začalo to&nbsp;být docela prima, protože líbat to&nbsp;on&nbsp;uměl teda perfektně, nad jeho hlavou jsem sledovala elektrické hodiny, 1432, a&nbsp;tedy za&nbsp;28 minut přijde Střelák, 1440 jsem si&nbsp;položila jeho ruku jako na&nbsp;srdce, začal třeštit, 1446 jsem mu&nbsp;dovolila rozepnout mi&nbsp;tu&nbsp;sponku na&nbsp;zádech, úplně už&nbsp;šílel a&nbsp;já se&nbsp;dívala nádherně shora na&nbsp;jeho roztřesenou hlavu, tentokrát já&nbsp;s&nbsp;pobaveným výrazem vysoko na&nbsp;pódiu pod červenou oponou…</span></p>
        <p class="chunk" data-nb-ref-number="68" data-nb-words="38" data-nb-chars="194"><span class="idea" data-nb-ref-number="68" id="idea68" data-nb-words="38" data-nb-chars="194">1455 konec seance, druhé kolo mače vysoko na&nbsp;body pro mne, odstrčila jsem ho&nbsp;jako tele od&nbsp;žlabu a&nbsp;šla si&nbsp;sednout za&nbsp;dveře na&nbsp;svou sesličku, to&nbsp;bylo už&nbsp;1457 a&nbsp;1459 vyrazil ze&nbsp;svých dveří Střelák.</span></p>
        <p class="chunk" data-nb-ref-number="69" data-nb-words="57" data-nb-chars="296"><span class="idea" data-nb-ref-number="69" id="idea69" data-nb-words="57" data-nb-chars="296">Bylo mi&nbsp;pak moc dobře… chodila jsem si&nbsp;po&nbsp;městě, vypila si&nbsp;dvakrát dvě deci bílého vína v&nbsp;kavárně Svět v&nbsp;prvním patře na&nbsp;náměstí a&nbsp;koupila si&nbsp;krabičku amerik Kent za&nbsp;dvacku a&nbsp;znovu si&nbsp;připomínala Borkovy oči, když jsem se&nbsp;k&nbsp;němu blížila… a&nbsp;jeho hlavu na&nbsp;své hrudi při pohledu shora jak z&nbsp;balkonu.</span></p>
        <p class="chunk" data-nb-ref-number="70" data-nb-words="43" data-nb-chars="230"><span class="idea" data-nb-ref-number="70" id="idea70" data-nb-words="43" data-nb-chars="230">Co&nbsp;udělá Borek zítra? Zákonitě zase ztuhne, ale to&nbsp;nic, já&nbsp;si&nbsp;ho&nbsp;zase přesně nažhavím… stoupám po&nbsp;schodišti našeho domu a&nbsp;v&nbsp;šeru hledím na&nbsp;bílé dveře Borkova bytu v&nbsp;prvním patře, jak bílá brána zámku, do&nbsp;kterého už&nbsp;brzo vtrhneme&nbsp;–</span></p>
        <p class="chunk" data-nb-ref-number="71" data-nb-words="189" data-nb-chars="1072"><span class="idea" data-nb-ref-number="71" id="idea71" data-nb-words="189" data-nb-chars="1072">Na&nbsp;svobodárně ventra Jitka už&nbsp;chrápala, byla jsem šťastná, celý den mi&nbsp;krásně vyšel, svlékla jsem se&nbsp;potichu v&nbsp;pokoji a&nbsp;dívala se&nbsp;na&nbsp;sebe do&nbsp;zrcadla v&nbsp;koupelně, jak nádherný je&nbsp;být mladá zdravá holka, Borek je&nbsp;starší o&nbsp;pětadvacet let a&nbsp;tím více si&nbsp;mě&nbsp;bude považovat, on&nbsp;konečně taky nemusí vypadat nejhůř, nohy má&nbsp;ještě hezké a&nbsp;i&nbsp;ramena a&nbsp;záda, však jsem si&nbsp;ho&nbsp;z&nbsp;křoví přes řeku řádně prohlédla v&nbsp;plavkách, muže, který mě&nbsp;odtud vynese nahoru, musí se&nbsp;trhnout od&nbsp;své famílie, já&nbsp;mu&nbsp;ji&nbsp;nahradím a&nbsp;budu stokrát lepší než ty&nbsp;jeho dvě zdechliny, a&nbsp;trhneme se&nbsp;z&nbsp;tohoto stupidního města, chci do&nbsp;Prahy a&nbsp;dál, <em>cestovat v&nbsp;limuzínách, spacích vozech a&nbsp;letadlech Do&nbsp;dalekých měst a&nbsp;přístavů Spát v&nbsp;obrovských ložnicích palácových hotelů Přímo z&nbsp;postele do&nbsp;bazénu, jehož skleněným dnem je&nbsp;vidět do&nbsp;baru Snídat brčkem pomerančovou šťávu na&nbsp;terase pod slunečníkem Cítit jeho bílé kněžské ruce na&nbsp;svém těle pěstovaném pařížským masérem Pít jeho zbožňování jak sekt Získat svobodu… i&nbsp;od něho On&nbsp;zestárne a&nbsp;zemře Já&nbsp;budu krásná ještě pětadvacet let Budu mít sto mužů Posledního svého Erika</em></span></p>
        <p class="chunk" data-nb-ref-number="72" data-nb-words="36" data-nb-chars="185"><span class="idea" data-nb-ref-number="72" id="idea72" data-nb-words="36" data-nb-chars="185">Broňa se&nbsp;pokládala na&nbsp;své lůžko a&nbsp;náhle se&nbsp;vymrštila v&nbsp;děsné bolesti, tisíc nožů se&nbsp;ve&nbsp;vteřině vbodlo do&nbsp;těla&nbsp;– ječíc jak šílená běžela k&nbsp;vypínači a&nbsp;v&nbsp;prudkém světle kapky krve na&nbsp;kůži…</span></p>
        <p class="chunk" data-nb-ref-number="73" data-nb-words="30" data-nb-chars="194"><span class="idea" data-nb-ref-number="73" id="idea73" data-nb-words="30" data-nb-chars="194">Při stržení prostěradla z&nbsp;válendy zachřestilo sklo… Broňa sebrala jemný ostrý střep s&nbsp;bílým písmenem W&nbsp;– nasypali mi&nbsp;do&nbsp;postele rozdrcenou žárovku. Ventra Jitka se&nbsp;pod přikrývkou dusila smíchem.</span></p>
        <p class="chunk" data-nb-ref-number="74" data-nb-words="47" data-nb-chars="287"><span class="idea" data-nb-ref-number="74" id="idea74" data-nb-words="47" data-nb-chars="287">Očima pálícíma od&nbsp;nevyspání a&nbsp;od pláče a&nbsp;s&nbsp;krkem vyschlým vztekem a&nbsp;nenávistí k&nbsp;celému světu zírám na&nbsp;Borka Trojana: šedé roucho z&nbsp;přírodního hedvábí, košile bílá jak mořská pěna a&nbsp;úzká kravata (stejně modrá jako kapesníček a&nbsp;prolamované ponožky) protkaná stříbrnou přízí, co&nbsp;udělá dnes?</span></p>
        <p class="chunk" data-nb-ref-number="75" data-nb-words="13" data-nb-chars="73"><span class="idea" data-nb-ref-number="75" id="idea75" data-nb-words="13" data-nb-chars="73">„Dbr jtr,“ řekl jak hodně nevrlý Angličan a&nbsp;zmizel za&nbsp;dveřmi své komnaty.</span></p>
        <p class="chunk" data-nb-ref-number="76" data-nb-words="55" data-nb-chars="310"><span class="idea" data-nb-ref-number="76" id="idea76" data-nb-words="55" data-nb-chars="310">Ale <em>já</em> nemám komnatu na&nbsp;zmizení a&nbsp;už ani postel, přehrávat furt dokola jen začátek kreténské filmové komedie sexretářky si&nbsp;<em>já</em> dovolit už&nbsp;nemůžu, a&nbsp;tak tvrdě na&nbsp;věc, UHNAT chlapa, SKOČIT na&nbsp;něho a&nbsp;pevně ho&nbsp;RAFNOUT, jako když chlap chce znásilnit ženskou… copak z&nbsp;nás dvou nejsem chlap spíš já&nbsp;než ten dekadent?…</span></p>
        <p class="chunk" data-nb-ref-number="77" data-nb-words="427" data-nb-chars="2405"><span class="idea" data-nb-ref-number="77" id="idea77" data-nb-words="427" data-nb-chars="2405">Jedem, jde o&nbsp;všecko, a&nbsp;teda ostrej <em>drive</em> do&nbsp;třetího kola našeho mače, které musí být už&nbsp;poslední, jemu technický k.&nbsp;o., mně stříbrnou vázu, jedem, skáču po&nbsp;schodech našeho domu dolů a&nbsp;zírám na&nbsp;bílé dveře v&nbsp;prvním patře, <em>drive,</em> zírám na&nbsp;ně&nbsp;tak, že&nbsp;tenhle pohled musí proniknout tím bílým dřevem a&nbsp;rozbodat mu&nbsp;tělo jak střepy rozdrcené žárovky, jedem, 0815 indický čaj a&nbsp;exportní I&nbsp;A&nbsp;superkukuč pro impotenta, <em>drive,</em> všiml si&nbsp;vůbec, že&nbsp;nemám podprsenku, jedem, nést mu&nbsp;kytku do&nbsp;vázy, jako bych mu&nbsp;nesla sama sebe, <em>drive,</em> při zalévání palmy předvést zadek, jedem, poránu on&nbsp;ještě není při smyslech, <em>drive,</em> poránu taky den nekončí, jedem, 0840 vychází na&nbsp;obchůzku, <em>drive,</em> ruku na&nbsp;srdce a&nbsp;kukuč jak pancrfaust, jedem, 0920 se&nbsp;náhodou ochomýtám před WC, <em>drive,</em> a&nbsp;ochomýtám se&nbsp;tam ještě 0935, jedem, kladu mu&nbsp;na&nbsp;stůl poštu a&nbsp;sebe skoro taky, <em>drive,</em> schůze vedení, přináším spíš svá prsa na&nbsp;tácku než těch osm šálků kávy, jedem, 1229 beru bábě Vajtingrové tác s&nbsp;obědem z&nbsp;ruky a&nbsp;servíruju mu&nbsp;to&nbsp;zase s&nbsp;tím, co&nbsp;se&nbsp;mu&nbsp;včera tak líbilo, <em>drive,</em> 1357&nbsp;se ještě optat po&nbsp;zvláštních přáních, jedem, jeho hovor se&nbsp;starou dnes kratší než obvykle, <em>drive,</em> 1400 až&nbsp;1500 hodina ticha a&nbsp;sedíme odděleni jen jeho dveřmi, jedem, dříme tam teď a&nbsp;zírá do&nbsp;prázdna, nebo je&nbsp;vzhůru a&nbsp;v&nbsp;tom prázdnu mě&nbsp;už&nbsp;začíná vidět, <em>drive,</em> ještě 1502 nakouknout za&nbsp;Střelákovými zády, pípnout „Na shledanou…“ a&nbsp;předvést své tolik žádané zuby, jedem… už&nbsp;musím domů, přesčasy se&nbsp;u&nbsp;nás netrpí, ale mám teď válečnou pohotovost ve&nbsp;dne v&nbsp;noci, <em>drive,</em> skáču po&nbsp;schodech našeho domu nahoru a&nbsp;zírám tvrdě na&nbsp;bílé dveře v&nbsp;prvním patře, jedem, zdálo se&nbsp;mi&nbsp;to, nebo opravdu se&nbsp;to&nbsp;bílé dřevo zachvělo pod mým pohledem, <em>drive,</em> ve&nbsp;druhém patře doma&nbsp;– tohle má&nbsp;být moje doma? Jedem!!&nbsp;– prodloužit zadní výstřih červených minišatů až&nbsp;ke&nbsp;kostrči, <em>drive,</em> zítra si&nbsp;pod ně&nbsp;nevezmu už&nbsp;ani kalhotky, jedem, vždyť je&nbsp;červenec, měsíc horka a&nbsp;revolucí, <em>drive,</em> skáču po&nbsp;schodech našeho domu dolů a&nbsp;zírám na&nbsp;bílé dveře v&nbsp;prvním patře tak, že&nbsp;mu&nbsp;to&nbsp;musí rozžhavit postel a&nbsp;obrátit ji&nbsp;v&nbsp;plameny, jedem, 0730 „Dobré jitro, soudruhu řediteli&nbsp;–“ hlasem ženské, které se&nbsp;zrovna vrátil chlap po&nbsp;dvou letech vojny bez jediné vycházky, <em>drive,</em> 0815 indický čaj z&nbsp;vody, v&nbsp;níž jsem včera vyvařila kilo celeru, jedem, strkat kytku do&nbsp;vázy, jako bych strkala tamto do&nbsp;tamtoho, <em>drive&nbsp;–</em> jak dlouho může tohle někdo vydržet? Já&nbsp;třeba rok a&nbsp;jedem, cenit žádané zuby na&nbsp;chystaného nebožtíka, <em>drive&nbsp;–</em></span></p>
        <p class="chunk" data-nb-ref-number="78" data-nb-words="8" data-nb-chars="53"><span class="idea" data-nb-ref-number="78" id="idea78" data-nb-words="8" data-nb-chars="53">Po&nbsp;jedenácti dnech už&nbsp;přesně nažhaven… zbývá VYKONAT.</span></p>
        <p class="chunk" data-nb-ref-number="79" data-nb-words="88" data-nb-chars="589"><span class="idea" data-nb-ref-number="79" id="idea79" data-nb-words="88" data-nb-chars="589">V&nbsp;horkém vzduchu sekretářského předpokoje máchala Broňa netrpělivě rukama, aby jí&nbsp;čerstvý rudý lak na&nbsp;čerstvě vybroušených nehtech rychleji oschl, a&nbsp;pohlížela na&nbsp;elektrické hodiny. 1402 zhasla lampička na&nbsp;desce jejího přepojovacího telefonu&nbsp;– to&nbsp;Trojan vypnul tři ze&nbsp;svých čtyř linek. Jedem&nbsp;– s&nbsp;ledovým klidem vyňala Broňa ze&nbsp;spodní zásuvky svého psacího stolu kroužkový blok, sedla si&nbsp;k&nbsp;aparátu a&nbsp;odškrtávajíc si&nbsp;v&nbsp;bloku pečlivě číslo za&nbsp;číslem, telefonovala suše na&nbsp;všechny strany, že&nbsp;soudruh ředitel dnes odpoledne nemůže, odvolává, odkládá, ruší… jako poslednímu náměstkovi Střelákovi.</span></p>
        <p class="chunk" data-nb-ref-number="80" data-nb-words="19" data-nb-chars="130"><span class="idea" data-nb-ref-number="80" id="idea80" data-nb-words="19" data-nb-chars="130"><em>Perfect crime…</em> docela jak ve&nbsp;filmu. Jako bych nechtěla v&nbsp;příštích minutách Borka Trojana úkladně pomilovat, ale úkladně zavraždit…</span></p>
        <p class="chunk" data-nb-ref-number="81" data-nb-words="21" data-nb-chars="125"><span class="idea" data-nb-ref-number="81" id="idea81" data-nb-words="21" data-nb-chars="125">Broňa zvolna položila sluchátko na&nbsp;vidlici, vypjala celý aparát a&nbsp;vstala s&nbsp;očima upřenýma na&nbsp;elektrické hodiny&nbsp;– 1414 DRIVE&nbsp;–</span></p>
        <p class="chunk" data-nb-ref-number="82" data-nb-words="19" data-nb-chars="120"><span class="idea" data-nb-ref-number="82" id="idea82" data-nb-words="19" data-nb-chars="120"><em>„Bylo čtrnáct čtrnáct, víš, Eriku, já&nbsp;to&nbsp;brala docela vojensky, čtrnáct čtrnáct… a&nbsp;od té&nbsp;doby, kdykoli vidím čtrnáctku…“</em></span></p>
        <p class="chunk" data-nb-ref-number="83" data-nb-words="33" data-nb-chars="167"><span class="idea" data-nb-ref-number="83" id="idea83" data-nb-words="33" data-nb-chars="167"><em>„Ale to&nbsp;je&nbsp;přece už&nbsp;dávno pryč,“ usmívá se&nbsp;Erik a&nbsp;bere mi&nbsp;špičku nosu něžně do&nbsp;svých dvou dlouhých bílých krásných prstů, „…&nbsp;to bylo kdysi dávno jako před sto lety…“&nbsp;–</em></span></p>
        <p class="chunk" data-nb-ref-number="84" data-nb-words="3" data-nb-chars="13"><span class="idea" data-nb-ref-number="84" id="idea84" data-nb-words="3" data-nb-chars="13">1415 SKOČIT&nbsp;–</span></p>
        <p class="chunk" data-nb-ref-number="85" data-nb-words="31" data-nb-chars="182"><span class="idea" data-nb-ref-number="85" id="idea85" data-nb-words="31" data-nb-chars="182">„Poslední dobou,“ usmál se&nbsp;ředitel inž. B.&nbsp;Trojan na&nbsp;svou sekretářku B.&nbsp;Berkovou, když tato vkročila do&nbsp;jeho pracovny v&nbsp;nezvyklou hodinu a&nbsp;zamkla za&nbsp;sebou, „Jste si&nbsp;navykla slečno&nbsp;–“</span></p>
        <p class="chunk" data-nb-ref-number="86" data-nb-words="10" data-nb-chars="64"><span class="idea" data-nb-ref-number="86" id="idea86" data-nb-words="10" data-nb-chars="64">„Borku… Ach odpusťte, soudruhu řediteli, ale já&nbsp;vám musím říct…“</span></p>
        <p class="chunk" data-nb-ref-number="87" data-nb-words="4" data-nb-chars="24"><span class="idea" data-nb-ref-number="87" id="idea87" data-nb-words="4" data-nb-chars="24">„Vskutku to&nbsp;tak spěchá?“</span></p>
        <p class="chunk" data-nb-ref-number="88" data-nb-words="4" data-nb-chars="23"><span class="idea" data-nb-ref-number="88" id="idea88" data-nb-words="4" data-nb-chars="23">„Už to&nbsp;nemohu vydržet…“</span></p>
        <p class="chunk" data-nb-ref-number="89" data-nb-words="9" data-nb-chars="60"><span class="idea" data-nb-ref-number="89" id="idea89" data-nb-words="9" data-nb-chars="60">„Je příliš horko… ehm, dnes odpoledne. Neměla byste raději…“</span></p>
        <p class="chunk" data-nb-ref-number="90" data-nb-words="5" data-nb-chars="23"><span class="idea" data-nb-ref-number="90" id="idea90" data-nb-words="5" data-nb-chars="23">„Ty víš, že&nbsp;tě&nbsp;miluji.“</span></p>
        <p class="chunk" data-nb-ref-number="91" data-nb-words="3" data-nb-chars="22"><span class="idea" data-nb-ref-number="91" id="idea91" data-nb-words="3" data-nb-chars="22">„Ale, slečno Berková…“</span></p>
        <p class="chunk" data-nb-ref-number="92" data-nb-words="4" data-nb-chars="19"><span class="idea" data-nb-ref-number="92" id="idea92" data-nb-words="4" data-nb-chars="19">„A&nbsp;toužím po&nbsp;tobě.“</span></p>
        <p class="chunk" data-nb-ref-number="93" data-nb-words="6" data-nb-chars="36"><span class="idea" data-nb-ref-number="93" id="idea93" data-nb-words="6" data-nb-chars="36">„Obávám se, že… Co&nbsp;kdybyste raději…“</span></p>
        <p class="chunk" data-nb-ref-number="94" data-nb-words="3" data-nb-chars="12"><span class="idea" data-nb-ref-number="94" id="idea94" data-nb-words="3" data-nb-chars="12">„A&nbsp;chci tě…“</span></p>
        <p class="chunk" data-nb-ref-number="95" data-nb-words="10" data-nb-chars="75"><span class="idea" data-nb-ref-number="95" id="idea95" data-nb-words="10" data-nb-chars="75">„Já… rchmhhrpf. Podívejte se, slečno, je&nbsp;dozajista přinejmenším nevkusné&nbsp;–“</span></p>
        <p class="chunk" data-nb-ref-number="96" data-nb-words="7" data-nb-chars="24"><span class="idea" data-nb-ref-number="96" id="idea96" data-nb-words="7" data-nb-chars="24">„Chci tě&nbsp;– JÁ&nbsp;TĚ&nbsp;CHCI&nbsp;–“</span></p>
        <p class="chunk" data-nb-ref-number="97" data-nb-words="13" data-nb-chars="66"><span class="idea" data-nb-ref-number="97" id="idea97" data-nb-words="13" data-nb-chars="66">„Broni, já&nbsp;–&nbsp;–&nbsp;– Měj rozum, Broni! Každou chvilku sem může někdo…“</span></p>
        <p class="chunk" data-nb-ref-number="98" data-nb-words="4" data-nb-chars="25"><span class="idea" data-nb-ref-number="98" id="idea98" data-nb-words="4" data-nb-chars="25">„Teď sem nikdo nepřijde.“</span></p>
        <p class="chunk" data-nb-ref-number="99" data-nb-words="8" data-nb-chars="43"><span class="idea" data-nb-ref-number="99" id="idea99" data-nb-words="8" data-nb-chars="43">„Ve tři sem přijde předseda závodní rady&nbsp;–“</span></p>
        <p class="chunk" data-nb-ref-number="100" data-nb-words="8" data-nb-chars="43"><span class="idea" data-nb-ref-number="100" id="idea100" data-nb-words="8" data-nb-chars="43">„Volala jsem mu, že&nbsp;to&nbsp;odkládáš na&nbsp;zítřek.“</span></p>
        <p class="chunk" data-nb-ref-number="101" data-nb-words="9" data-nb-chars="50"><span class="idea" data-nb-ref-number="101" id="idea101" data-nb-words="9" data-nb-chars="50">„Patnáct dvacet přijde ten důchodce, co&nbsp;jsem mu&nbsp;–“</span></p>
        <p class="chunk" data-nb-ref-number="102" data-nb-words="4" data-nb-chars="30"><span class="idea" data-nb-ref-number="102" id="idea102" data-nb-words="4" data-nb-chars="30">„Telefonicky jsem to&nbsp;zrušila.“</span></p>
        <p class="chunk" data-nb-ref-number="103" data-nb-words="4" data-nb-chars="22"><span class="idea" data-nb-ref-number="103" id="idea103" data-nb-words="4" data-nb-chars="22">„A&nbsp;patnáct čtyřicet&nbsp;–“</span></p>
        <p class="chunk" data-nb-ref-number="104" data-nb-words="8" data-nb-chars="51"><span class="idea" data-nb-ref-number="104" id="idea104" data-nb-words="8" data-nb-chars="51">„Zrušila jsem na&nbsp;dnešek všecko. Nikdo už&nbsp;nepřijde.“</span></p>
        <p class="chunk" data-nb-ref-number="105" data-nb-words="1" data-nb-chars="10"><span class="idea" data-nb-ref-number="105" id="idea105" data-nb-words="1" data-nb-chars="10">„Střelák…“</span></p>
        <p class="chunk" data-nb-ref-number="106" data-nb-words="4" data-nb-chars="22"><span class="idea" data-nb-ref-number="106" id="idea106" data-nb-words="4" data-nb-chars="22">„Volala jsem mu&nbsp;taky.“</span></p>
        <p class="chunk" data-nb-ref-number="107" data-nb-words="8" data-nb-chars="39"><span class="idea" data-nb-ref-number="107" id="idea107" data-nb-words="8" data-nb-chars="39">„Tak proto on&nbsp;se&nbsp;tak divil v&nbsp;telefonu…“</span></p>
        <p class="chunk" data-nb-ref-number="108" data-nb-words="12" data-nb-chars="51"><span class="idea" data-nb-ref-number="108" id="idea108" data-nb-words="12" data-nb-chars="51">„Takže ty&nbsp;to&nbsp;už&nbsp;víš… viď? Už&nbsp;než jsem sem vešla?&nbsp;–“</span></p>
        <p class="chunk" data-nb-ref-number="109" data-nb-words="5" data-nb-chars="30"><span class="idea" data-nb-ref-number="109" id="idea109" data-nb-words="5" data-nb-chars="30">„Broni… Měj rozum… Prosím tě…“</span></p>
        <p class="chunk" data-nb-ref-number="110" data-nb-words="16" data-nb-chars="70"><span class="idea" data-nb-ref-number="110" id="idea110" data-nb-words="16" data-nb-chars="70">„Rozum je&nbsp;k&nbsp;ničemu. Studí. Ty&nbsp;to&nbsp;víš… Pojď ke&nbsp;mně… pojď. Já&nbsp;tě&nbsp;chci&nbsp;–“</span></p>
        <p class="chunk" data-nb-ref-number="111" data-nb-words="14" data-nb-chars="79"><span class="idea" data-nb-ref-number="111" id="idea111" data-nb-words="14" data-nb-chars="79">Nikdy nezapomenu výraz Borkových očí&nbsp;– jako by&nbsp;vděčen za&nbsp;své uštvání… RAFNOUT&nbsp;–</span></p>
        <p class="chunk" data-nb-ref-number="112" data-nb-words="12" data-nb-chars="80"><span class="idea" data-nb-ref-number="112" id="idea112" data-nb-words="12" data-nb-chars="80">„Máš nádherné drápy…,“ šeptal chraptivě, když jsem mu&nbsp;vjížděla rukou pod košili.</span></p>
        <p class="chunk" data-nb-ref-number="113" data-nb-words="65" data-nb-chars="358"><span class="idea" data-nb-ref-number="113" id="idea113" data-nb-words="65" data-nb-chars="358">1510 jsme telefonicky zrušili odvoz šoférem domů, já&nbsp;šla napřed, a&nbsp;jak domluveno, počkala jsem na&nbsp;Borka 1600 na&nbsp;rohu Jateční. Když jsem lezla do&nbsp;jeho modré renaultky, viděla jsem v&nbsp;jeho očích něco jako hrůzu&nbsp;– Vůz řídil on, a&nbsp;tedy si&nbsp;mne vlastně odvážel&nbsp;– checheche. Hověla jsem si&nbsp;na&nbsp;polštářovaném sedadle a&nbsp;hrála si&nbsp;s&nbsp;představou, že&nbsp;si&nbsp;ho&nbsp;odnáším v&nbsp;zubech.</span></p>
        <p class="chunk" data-nb-ref-number="114" data-nb-words="13" data-nb-chars="58"><span class="idea" data-nb-ref-number="114" id="idea114" data-nb-words="13" data-nb-chars="58">Byli jsme spolu v&nbsp;té chatě u&nbsp;řeky… od&nbsp;toho dne už&nbsp;mockrát.</span></p>
        <p class="chunk" data-nb-ref-number="115" data-nb-words="39" data-nb-chars="204"><span class="idea" data-nb-ref-number="115" id="idea115" data-nb-words="39" data-nb-chars="204">Knockout za&nbsp;knockoutem. Borek v&nbsp;mém objetí rudne, ztrácí dech až&nbsp;chroptí&nbsp;– nebere si&nbsp;toho příliš?…&nbsp;– ale on&nbsp;to&nbsp;<em>chce</em> mít kruté&nbsp;– jako by&nbsp;se&nbsp;mnou spíše umíral, než se&nbsp;těšil… po&nbsp;milování leží jak zavražděný.</span></p>
        <p class="chunk" data-nb-ref-number="116" data-nb-words="50" data-nb-chars="317"><span class="idea" data-nb-ref-number="116" id="idea116" data-nb-words="50" data-nb-chars="317">SINGAPURSKÝ SPORTOVNÍ POTÁPĚČ 37letý T. Buxton zabil po&nbsp;hodinovém boji u&nbsp;pobřeží západní Malajsie více než tři metry dlouhého a&nbsp;182 kilogramy vážícího bílého žraloka. Nejdříve ho&nbsp;dvakrát postřelil podvodní puškou a&nbsp;nakonec mu&nbsp;zasadil smrtelnou ránu dýkou. Považuje se&nbsp;to&nbsp;za&nbsp;jeden z&nbsp;největších úlovků pod vodou v&nbsp;Asii.</span></p>
        <h2 id="kdo-jenbspkdo" class="chunk" data-nb-ref-number="117" data-nb-words="3" data-nb-chars="10"><span class="idea" data-nb-ref-number="117" id="idea117" data-nb-words="3" data-nb-chars="10">Kdo je&nbsp;kdo</span></h2>
        <p class="chunk" data-nb-ref-number="118" data-nb-words="3" data-nb-chars="18"><span class="idea" data-nb-ref-number="118" id="idea118" data-nb-words="3" data-nb-chars="18">Broňa Berková (19)</span></p>
        <p class="chunk" data-nb-ref-number="119" data-nb-words="56" data-nb-chars="323"><span class="idea" data-nb-ref-number="119" id="idea119" data-nb-words="56" data-nb-chars="323"><em>Bosá černovlasá holčička jen v&nbsp;šatečkách bez kalhotek na&nbsp;kraji cesty do&nbsp;zapovězené zahrady luxusní vily, hrne si&nbsp;ručkama písek přes nohy, pokládá se&nbsp;doň na&nbsp;záda a&nbsp;hrne si&nbsp;jej dál přes tělíčko až&nbsp;k&nbsp;bradě (jako děti v&nbsp;Ostende, Biarritzu, Soči, St.&nbsp;Tropez a&nbsp;Miami na&nbsp;pláži v&nbsp;mořském písku) pod rodičovským láskyplným dohledem.</em></span></p>
        <p class="chunk" data-nb-ref-number="120" data-nb-words="89" data-nb-chars="596"><span class="idea" data-nb-ref-number="120" id="idea120" data-nb-words="89" data-nb-chars="596"><em>„Ale to&nbsp;přece nesmíš žebrat na&nbsp;pánech…,“ říkal Broně otec, domovník ústecké reprezentační vládní vily, když Broňa nosila domů bonbony a&nbsp;drobné cizí mince&nbsp;– děvčátko je&nbsp;milovalo a&nbsp;rychle se&nbsp;je&nbsp;naučilo znát&nbsp;– od&nbsp;hostí, polských generálů, belgických odborářů, italských velkoprůmyslníků a&nbsp;poslanců estonského republikového sovětu. Když finský velvyslanec daroval žadonící Broně barevnou obrazovou publikaci své nádherné země tisíce jezer, chtěl otec knihu neprodleně dárci vrátit, ale děvčátko přitisklo úlovek ke&nbsp;své dětské hrudi a&nbsp;vydalo jej až&nbsp;po&nbsp;delší půtce, podrápaný nehty a&nbsp;roztrhaný na&nbsp;cáry.</em></span></p>
        <p class="chunk" data-nb-ref-number="121" data-nb-words="37" data-nb-chars="237"><span class="idea" data-nb-ref-number="121" id="idea121" data-nb-words="37" data-nb-chars="237"><em>Po trudném životě plném odříkání a&nbsp;bídy trávila Bronina matka poslední léta upoutána nemocí do&nbsp;pojízdného křesla. Broňa ji&nbsp;tlačila před sebou kolem stříbrných masek luxusních vládních limuzín a&nbsp;vybírala si&nbsp;vůz, v&nbsp;němž jednou bude jezdit.</em></span></p>
        <p class="chunk" data-nb-ref-number="122" data-nb-words="44" data-nb-chars="297"><span class="idea" data-nb-ref-number="122" id="idea122" data-nb-words="44" data-nb-chars="297"><em>Bronin otec byl řádný svědomitý muž bez většího důmyslu a&nbsp;kvartální piják. Po&nbsp;týdnech úzkostlivého obskakování státních hostí zpíjel se&nbsp;několikrát do&nbsp;roka levným tuzemským rumem, v&nbsp;malé kuchyňce zahradnického domku naříkal na&nbsp;svůj úděl a&nbsp;za zataženou záclonkou hrozil pěstí mocným obyvatelům vily.</em></span></p>
        <p class="chunk" data-nb-ref-number="123" data-nb-words="115" data-nb-chars="734"><span class="idea" data-nb-ref-number="123" id="idea123" data-nb-words="115" data-nb-chars="734"><em>Když jistá vládní delegace kvapně odjížděla zpět do&nbsp;vlasti, kde vypukla revoluce, v&nbsp;půli své štědrovečerní večeře, vzbudil otec maličkou Broňu spící po&nbsp;skrovném Štědrém dni domovnické rodiny (smažené rybí filé, jablka, ořechy, Broně od&nbsp;Ježíška pomeranč a&nbsp;plastikové autíčko) a&nbsp;přinesl ji&nbsp;v&nbsp;náručí do&nbsp;opuštěného skvěle ozářeného večeřadla v&nbsp;prvním patře vily. „Ať žije revoluce!“ volal otec zapíjeje osmdesátiletým koňakem druhé jídlo onoho svatvečera (krocana s&nbsp;kaštanovou nádivkou, kuřecí prsíčka v&nbsp;aspiku, sardelového kapra a&nbsp;štiku na&nbsp;víně) a&nbsp;obracel se&nbsp;rozjařeně k&nbsp;dceři: „Ježíšek je&nbsp;prima, co!“ „Chtěla bych si&nbsp;ho&nbsp;zamknout do&nbsp;skříně, aby mi&nbsp;musel nadělovat každý den&nbsp;–“ řeklo děvčátko rvouc zuby a&nbsp;nehty tuhé tmavé maso ze&nbsp;stehna.</em></span></p>
        <p class="chunk" data-nb-ref-number="124" data-nb-words="94" data-nb-chars="604"><span class="idea" data-nb-ref-number="124" id="idea124" data-nb-words="94" data-nb-chars="604"><em>Broňa měla tři školy, všechny výběrové a&nbsp;neukončené (strojní průmyslovku, plavební učiliště a&nbsp;ekonomickou střední školu). Jako nejhezčí dívka třídy a&nbsp;ročníku (rudě lakované nehty nejdelší z&nbsp;celé školy) učila se&nbsp;jen nepatrně&nbsp;– počty jí&nbsp;šly skvěle a&nbsp;ostatní ji&nbsp;nezajímalo&nbsp;– a&nbsp;při jejích předčasných odchodech z&nbsp;jednotlivých škol kroutili nad ní&nbsp;učitelé hlavami, jak si&nbsp;svou nekázní kazí život. Nejbližší příští prominentní host státní vily však vždy znovu milerád zařídil spanilé domovníkově dceři&nbsp;– což není dcerou pracujícího lidu?!&nbsp;– přijetí na&nbsp;další školu dle jejího výběru. Nejlépe líbal ministr pošt.</em></span></p>
        <p class="chunk" data-nb-ref-number="125" data-nb-words="139" data-nb-chars="855"><span class="idea" data-nb-ref-number="125" id="idea125" data-nb-words="139" data-nb-chars="855"><em>Při defloraci mladým hezkým ženatým internistou cítila Broňa jen bolest a&nbsp;strach před otěhotněním. Internista jí&nbsp;hned po&nbsp;aktu poskytl odbornou pomoc a&nbsp;napsal jí&nbsp;recept na&nbsp;jisté užívání. Broňa jela do&nbsp;města, a&nbsp;když začalo pršet, posadila se&nbsp;do&nbsp;kavárny Svět v&nbsp;prvním patře nad náměstím, pila bílé víno a&nbsp;vykouřila dvě cigarety, po&nbsp;velikých oknech tiše splýval déšť a&nbsp;Broňa si&nbsp;s&nbsp;rozkoší znovu a&nbsp;znovu připomínala strach v&nbsp;internistových očích a&nbsp;jeho úzkostlivé prosby, když před ní&nbsp;klečel… a&nbsp;cítila se&nbsp;ošizena, že&nbsp;vše proběhlo tak krátce. A&nbsp;vskutku, zanedlouho dal internista Broně najevo, že&nbsp;už&nbsp;ji&nbsp;nechce vidět. Zrazená dívka pocítila zášť a&nbsp;pomstychtivost vůči celému mužskému pokolení, a&nbsp;když se&nbsp;pak po&nbsp;roce internista rozváděl kvůli Bronině spolužačce, ošklivé, ale zřejmě chytřejší, umínila si&nbsp;Broňa, že&nbsp;další příležitost si&nbsp;už&nbsp;nedá vydrápnout bez boje.</em></span></p>
        <p class="chunk" data-nb-ref-number="126" data-nb-words="54" data-nb-chars="411"><span class="idea" data-nb-ref-number="126" id="idea126" data-nb-words="54" data-nb-chars="411"><em>Po dokončení střední ekonomické školy (maturitu se&nbsp;jí&nbsp;nezdařilo složit) nastoupila Broňa do&nbsp;mzdové účtárny národního podniku Kotex, neboť ráda počítala peníze. Dívku lačnou světa zde však místo finančních vzruchů čekalo úmorné přepočítávání haléřových položek úkolových mzdových listů a&nbsp;ohyzdná staropanenská vedoucí účtárny pronásledovala svou novou půvabnou (a nepříliš svědomitou) podřízenou na&nbsp;každém kroku.</em></span></p>
        <p class="chunk" data-nb-ref-number="127" data-nb-words="84" data-nb-chars="560"><span class="idea" data-nb-ref-number="127" id="idea127" data-nb-words="84" data-nb-chars="560"><em>Matčinou smrtí a&nbsp;otcovým propuštěním z&nbsp;domovnictví pro sílící pijanství rodina Berkových rozvrácena a&nbsp;Broňa se&nbsp;přestěhovala do&nbsp;závodní svobodárny. Nezvyklá hospodaření a&nbsp;při svém směšně nízkém platu bez praktických vyhlídek na&nbsp;postup, přitom zvyklá dobře se&nbsp;oblékat, měla Broňa často hlad. Hrdě však odmítala četné mužské nabídky, spojované často s&nbsp;materiálními výhodami. Až&nbsp;když se&nbsp;jí&nbsp;podařilo vzbudit zájem elegantního a&nbsp;mužně krásného ředitele, který ji&nbsp;ustanovil svou sekretářkou, uvědomila si&nbsp;Broňa životní příležitost a&nbsp;vrhla se&nbsp;do&nbsp;ní&nbsp;celou duší i&nbsp;tělem.</em></span></p>
        <p class="chunk" data-nb-ref-number="128" data-nb-words="74" data-nb-chars="520"><span class="idea" data-nb-ref-number="128" id="idea128" data-nb-words="74" data-nb-chars="520"><strong>Za své první mimořádné prémie si&nbsp;Broňa zaplatila čtyřdenní zájezd do&nbsp;východního Berlína. První tři drahocenné dny uplynuly prohlížením únavných muzeí, až&nbsp;poslední den v&nbsp;Postupimi Broně vše vynahradil. Okouzlena procházela císařským sídlem Sanssouci v&nbsp;parku s&nbsp;jezírky a&nbsp;pavilony, Neuer Palais ji&nbsp;omráčil pyšnou ledově třpytnou nádherou svých sálů, za&nbsp;zády průvodce překročila červenou šňůru, dělící návštěvníky od&nbsp;nábytku císařů, a&nbsp;fascinována ryla svými dlouhými rudými nehty do&nbsp;hlubokých řezeb starého stříbrného dřeva.</strong></span></p>
        <p class="chunk" data-nb-ref-number="129" data-nb-words="56" data-nb-chars="333"><span class="idea" data-nb-ref-number="129" id="idea129" data-nb-words="56" data-nb-chars="333">Připravena ke&nbsp;skoku střehla Jitka Traklová každé hnutí své nenáviděné&nbsp;– a&nbsp;nenávidící&nbsp;– spolubydlící, té&nbsp;bestie Broni Berkové, a&nbsp;jakmile se&nbsp;jí&nbsp;zazdálo, že&nbsp;Broňa zavírá oči, vyskočila Jitka z&nbsp;postele&nbsp;– sprostá Broňa se&nbsp;ovšem naschvál vyřítila do&nbsp;dveří dřív, aby zase okupovala koupelnu jen pro sebe… Takhle bydlet je&nbsp;už&nbsp;přece zoufalý&nbsp;–</span></p>
        <p class="chunk" data-nb-ref-number="130" data-nb-words="121" data-nb-chars="752"><span class="idea" data-nb-ref-number="130" id="idea130" data-nb-words="121" data-nb-chars="752">Jitka přecházela kolem dveří zamčené koupelny tlukouc do&nbsp;nich občas pěstí nebo botou a&nbsp;připravovala snídani, mléko z&nbsp;prášku (Břeťa spočítal, že&nbsp;přijde levněji než mlékárenské, vždyť za&nbsp;vodu přece platit nebudem) a&nbsp;šest (každému jeden ke&nbsp;snídani a&nbsp;po dvou s&nbsp;sebou do&nbsp;práce) krajíců chleba s&nbsp;bramborovou pomazánkou (půl kila brambor, 1&nbsp;vejce, 1&nbsp;trojúhelníček taveného sýra, 5&nbsp;dkg droždí, lžíce hořčice, lžíce arašídového oleje a&nbsp;sůl&nbsp;– obsahuje tedy uhlohydráty, bílkoviny, tuky i&nbsp;vitamin a&nbsp;přijde poměrně levně, Břeťa to&nbsp;spočítal a&nbsp;sestavil podle svých tabulek), slila horké mléko do&nbsp;dvou hrnečků (nepatrný zbytek na&nbsp;dně rendlíku nechala na&nbsp;ohni, aby se&nbsp;té&nbsp;ventře Broně připálil) a&nbsp;odnesla snídani přes chodbu v&nbsp;druhém patře naproti do&nbsp;mužské svobodárny.</span></p>
        <p class="chunk" data-nb-ref-number="131" data-nb-words="25" data-nb-chars="144"><span class="idea" data-nb-ref-number="131" id="idea131" data-nb-words="25" data-nb-chars="144">PhMr.&nbsp;Břeťa Trakl v&nbsp;černých trenkách políbil manželku na&nbsp;čelo a&nbsp;převzal od&nbsp;ní&nbsp;tác se&nbsp;svou snídaní co&nbsp;nejopatrněji, aby ani kapka mléka neukápla.</span></p>
        <p class="chunk" data-nb-ref-number="132" data-nb-words="16" data-nb-chars="80"><span class="idea" data-nb-ref-number="132" id="idea132" data-nb-words="16" data-nb-chars="80">„Jak to, že&nbsp;máš na&nbsp;sobě ještě tyhle trenky,“ řekla Jitka, „vždyť je&nbsp;už&nbsp;sobota&nbsp;–“</span></p>
        <p class="chunk" data-nb-ref-number="133" data-nb-words="12" data-nb-chars="55"><span class="idea" data-nb-ref-number="133" id="idea133" data-nb-words="12" data-nb-chars="55">„Já myslel, že&nbsp;když jsou černé, že&nbsp;je&nbsp;můžu nosit dýl&nbsp;–“</span></p>
        <p class="chunk" data-nb-ref-number="134" data-nb-words="12" data-nb-chars="47"><span class="idea" data-nb-ref-number="134" id="idea134" data-nb-words="12" data-nb-chars="47">„A&nbsp;kdo to&nbsp;má&nbsp;pak prát?!&nbsp;– Tak šup, dolů s&nbsp;tím!“</span></p>
        <p class="chunk" data-nb-ref-number="135" data-nb-words="10" data-nb-chars="54"><span class="idea" data-nb-ref-number="135" id="idea135" data-nb-words="10" data-nb-chars="54">„Pořád s&nbsp;tím tvým praním… ty&nbsp;trenky nevydrží ani rok…“</span></p>
        <p class="chunk" data-nb-ref-number="136" data-nb-words="14" data-nb-chars="75"><span class="idea" data-nb-ref-number="136" id="idea136" data-nb-words="14" data-nb-chars="75">„To nevydrží, když je&nbsp;musím drhnout na&nbsp;valše kartáčem&nbsp;– tak dolů, honem!&nbsp;–“</span></p>
        <p class="chunk" data-nb-ref-number="137" data-nb-words="7" data-nb-chars="40"><span class="idea" data-nb-ref-number="137" id="idea137" data-nb-words="7" data-nb-chars="40">„Ale tak aspoň až&nbsp;odpoledne po&nbsp;koupání…“</span></p>
        <p class="chunk" data-nb-ref-number="138" data-nb-words="94" data-nb-chars="593"><span class="idea" data-nb-ref-number="138" id="idea138" data-nb-words="94" data-nb-chars="593">Za&nbsp;nesouhlasného bručení ustupoval Břeťa s&nbsp;tácem v&nbsp;rukou pozadu do&nbsp;svobodárny (dvě červené válendy, pod každou kufr, a&nbsp;mezi nimi na&nbsp;parketách rudý koberec, dvě skříňky na&nbsp;lůžkoviny, jejich horní plochy coby noční stolky, společná skříň s&nbsp;dveřmi potaženými syntetickou bílou kůží, dvě červená křesla u&nbsp;stolku se&nbsp;skleněnou deskou, na&nbsp;ní&nbsp;vázička z&nbsp;hutnického skla a&nbsp;na zdi reprodukce Renoirových Milenců v&nbsp;trávě) a&nbsp;Jitka za&nbsp;ním. Na&nbsp;válendě spal Alex Serafin s&nbsp;Dášou Zíbrtovou, a&nbsp;jak horkem odkopali přikrývku, vidět těsné objetí jeho černě porostlých gorilích končetin kolem jejího zvadlého těla.</span></p>
        <p class="chunk" data-nb-ref-number="139" data-nb-words="42" data-nb-chars="253"><span class="idea" data-nb-ref-number="139" id="idea139" data-nb-words="42" data-nb-chars="253">„Tak sundáš to&nbsp;už&nbsp;–“ zasyčela Jitka a&nbsp;Břeťa si&nbsp;neochotně svlékl trenky, Jitka pátravě prohlédla manželovo nahé tělo a&nbsp;přejela po&nbsp;něm rukou, pak ze&nbsp;skříně vyňala modré (četným praním však už&nbsp;skoro bělavé) trenky a&nbsp;zároveň vybrala manželovi čistou košili.</span></p>
        <p class="chunk" data-nb-ref-number="140" data-nb-words="24" data-nb-chars="145"><span class="idea" data-nb-ref-number="140" id="idea140" data-nb-words="24" data-nb-chars="145">„Košili teda ale už&nbsp;ne!“ řekl Břeťa energicky. „Podívej se&nbsp;na&nbsp;ten roztřepanej límeček… po&nbsp;jedenácti praních! A&nbsp;víš, kolik stála? Čtyřicet pět!&nbsp;–“</span></p>
        <p class="chunk" data-nb-ref-number="141" data-nb-words="11" data-nb-chars="66"><span class="idea" data-nb-ref-number="141" id="idea141" data-nb-words="11" data-nb-chars="66">„Kdybys kupoval ty&nbsp;za&nbsp;šedesát, vydržely by&nbsp;těch praní mnohem víc!“</span></p>
        <p class="chunk" data-nb-ref-number="142" data-nb-words="14" data-nb-chars="84"><span class="idea" data-nb-ref-number="142" id="idea142" data-nb-words="14" data-nb-chars="84">„Košili za&nbsp;šedesát korun!&nbsp;–“ zděsil se&nbsp;Břeťa tak nahlas, že&nbsp;probudil Dášu Zíbrtovou.</span></p>
        <p class="chunk" data-nb-ref-number="143" data-nb-words="109" data-nb-chars="660"><span class="idea" data-nb-ref-number="143" id="idea143" data-nb-words="109" data-nb-chars="660">Jitka se&nbsp;vrátila do&nbsp;své svobodárny, zavřela plyn pod zuhelnatělým zbytkem mléka, odšroubovala ovládací křidélko z&nbsp;hlavního plynového uzávěru a&nbsp;vložila si&nbsp;jej do&nbsp;kabelky zároveň se&nbsp;svými dvěma krajíci, slepenými bramborovou pomazánkou, v&nbsp;igelitovém pytlíku a&nbsp;s&nbsp;balíčkem Broniných sušenek Orange&nbsp;– sladký já&nbsp;teda hříšně ráda&nbsp;– a&nbsp;tohle je&nbsp;jen ubohá kompenzace za&nbsp;plyn, který ta&nbsp;ventra Broňa zbůhdarma propálí a&nbsp;my jej musíme platit s&nbsp;ní na&nbsp;polovic… jen v&nbsp;téhle jediné položce tratíme na&nbsp;ní&nbsp;až&nbsp;Kčs 4,50 měsíčně, Břeťa to&nbsp;vypočítal. Jitka ještě párkrát zabušila na&nbsp;stále zamčené dveře koupelny a&nbsp;s&nbsp;prásknutím dveří vyšla na&nbsp;chodbu, kde ji&nbsp;Břeťa už&nbsp;netrpělivě čekal.</span></p>
        <p class="chunk" data-nb-ref-number="144" data-nb-words="42" data-nb-chars="264"><span class="idea" data-nb-ref-number="144" id="idea144" data-nb-words="42" data-nb-chars="264">Manželé Traklovi spěchali béžovými návějemi spadového prachu k&nbsp;závodu (jehož kontury, věž, stanice a&nbsp;haly v&nbsp;jitřním oparu by&nbsp;někomu mohly připomenout třeba loď) a&nbsp;domlouvali se&nbsp;na&nbsp;nastávající den jak na&nbsp;další bitvu v&nbsp;naší spravedlivé válce o&nbsp;slušné lidské bydlení…</span></p>
        <p class="chunk" data-nb-ref-number="145" data-nb-words="10" data-nb-chars="66"><span class="idea" data-nb-ref-number="145" id="idea145" data-nb-words="10" data-nb-chars="66">„Zajdi dnes za&nbsp;Aidou, Bindrem a&nbsp;Coufalem…,“ říkala Jitka důtklivě.</span></p>
        <p class="chunk" data-nb-ref-number="146" data-nb-words="18" data-nb-chars="115"><span class="idea" data-nb-ref-number="146" id="idea146" data-nb-words="18" data-nb-chars="115">„A&nbsp;ty bys zas měla promluvit s&nbsp;Drtílkem, Ebrtem, Fialou, Ganem…,“ říkal Břeťa počítaje jednotlivé útoky na&nbsp;prstech.</span></p>
        <p class="chunk" data-nb-ref-number="147" data-nb-words="7" data-nb-chars="44"><span class="idea" data-nb-ref-number="147" id="idea147" data-nb-words="7" data-nb-chars="44">„Všem jsem si&nbsp;stěžovala už&nbsp;aspoň desetkrát…“</span></p>
        <p class="chunk" data-nb-ref-number="148" data-nb-words="6" data-nb-chars="51"><span class="idea" data-nb-ref-number="148" id="idea148" data-nb-words="6" data-nb-chars="51">„Musíme tedy pojedenácté, podvanácté, potřinácté&nbsp;–“</span></p>
        <p class="chunk" data-nb-ref-number="149" data-nb-words="11" data-nb-chars="50"><span class="idea" data-nb-ref-number="149" id="idea149" data-nb-words="11" data-nb-chars="50">„Oni všichni už&nbsp;bydlí, to&nbsp;je&nbsp;to… a&nbsp;na nás kašlou…“</span></p>
        <p class="chunk" data-nb-ref-number="150" data-nb-words="5" data-nb-chars="29"><span class="idea" data-nb-ref-number="150" id="idea150" data-nb-words="5" data-nb-chars="29">„Však my&nbsp;budeme bydlet taky!“</span></p>
        <p class="chunk" data-nb-ref-number="151" data-nb-words="14" data-nb-chars="73"><span class="idea" data-nb-ref-number="151" id="idea151" data-nb-words="14" data-nb-chars="73">„Jsou dva druhy lidí: s&nbsp;kvartýrem a&nbsp;bez něho. A&nbsp;mezi nima ostnatej drát…“</span></p>
        <p class="chunk" data-nb-ref-number="152" data-nb-words="9" data-nb-chars="46"><span class="idea" data-nb-ref-number="152" id="idea152" data-nb-words="9" data-nb-chars="46">„Tak ho&nbsp;přestříháme a&nbsp;nacpem jim ho&nbsp;do&nbsp;zadku!“</span></p>
        <p class="chunk" data-nb-ref-number="153" data-nb-words="3" data-nb-chars="23"><span class="idea" data-nb-ref-number="153" id="idea153" data-nb-words="3" data-nb-chars="23">„Kdybychom měli děcko…“</span></p>
        <p class="chunk" data-nb-ref-number="154" data-nb-words="52" data-nb-chars="331"><span class="idea" data-nb-ref-number="154" id="idea154" data-nb-words="52" data-nb-chars="331">Zvenku z&nbsp;nádvoří bylo v&nbsp;okně plánovacího oddělení v&nbsp;prvním patře správní budovy (Bílého domu) vidět jen zelené houští dvou prorůstajících se&nbsp;filodendronů. Ze&nbsp;svého křesílka za&nbsp;nimi, přistaveného těsně k&nbsp;oknu, střehla Jitka Traklová mezerami mezi listy shora celé nádvoří od&nbsp;vrátnice až&nbsp;ke&nbsp;kotelně a&nbsp;garážím… celý náš svět vezdejší.</span></p>
        <p class="chunk" data-nb-ref-number="155" data-nb-words="137" data-nb-chars="823"><span class="idea" data-nb-ref-number="155" id="idea155" data-nb-words="137" data-nb-chars="823">Jitka svištěla na&nbsp;své elektrické kalkulačce a&nbsp;sjížděla dekádu za&nbsp;dekádou, neprodleně se&nbsp;pak pustila do&nbsp;mzdových propočtů pro Břeťu (pracoval v&nbsp;téže chodbě v&nbsp;oddělení práce a&nbsp;mezd, pověsil svou farmacii na&nbsp;hřebík, poněvadž zde vydělal měsíčně o&nbsp;Kčs 46,70 víc, a&nbsp;kromě toho cenný přehled, kolik kdo a&nbsp;za co&nbsp;v&nbsp;Kotexu bere&nbsp;– může se&nbsp;příležitostně hodit… Břeťa zas pomáhal Jitce s&nbsp;operačními listy (oba byli nesmírně výkonní), náhle uzřela mezerami v&nbsp;listí Aldu (předseda bytové komise) v&nbsp;hovoru s&nbsp;Ganem (jednatel závodní rady) a&nbsp;okamžitě vyběhla na&nbsp;chodbu, vyklepala na&nbsp;sklo Břeťových dveří (kancelář naproti, a&nbsp;tudíž bez přehledu nádvoří) smluvený kód, a&nbsp;když sbíhala ze&nbsp;schodů, Břeťa ji&nbsp;už&nbsp;doháněl a&nbsp;Traklovi se&nbsp;společně vrhli na&nbsp;vylekanou dvojici na&nbsp;nádvoří, odtrhli Aldu od&nbsp;Gana a&nbsp;odvlekli si, každý svého, do&nbsp;jiného kouta.</span></p>
        <p class="chunk" data-nb-ref-number="156" data-nb-words="47" data-nb-chars="294"><span class="idea" data-nb-ref-number="156" id="idea156" data-nb-words="47" data-nb-chars="294">Břeťa s&nbsp;Jitkou se&nbsp;vraceli a&nbsp;opět co&nbsp;chvíli vybíhali ze&nbsp;svých úředních nor, vymršťujíce se&nbsp;neúnavně k&nbsp;novým nájezdům, proplouvali temnou chodbou čtyřiceti kancelářských dveří jak dvě barakudy v&nbsp;teplém ospalém moři, už&nbsp;podle siluet za&nbsp;sklem uhadovali možnou kořist a&nbsp;bleskově se&nbsp;do&nbsp;ní&nbsp;zasekávali.</span></p>
        <p class="chunk" data-nb-ref-number="157" data-nb-words="26" data-nb-chars="168"><span class="idea" data-nb-ref-number="157" id="idea157" data-nb-words="26" data-nb-chars="168">Když siréna ohlásila konec pracovní doby, zašla Jitka přes chodbu do&nbsp;Břeťovy kanceláře, pod jejím dohledem se&nbsp;musel svléknout a&nbsp;obléknout půjčené montérky na&nbsp;holé tělo.</span></p>
        <p class="chunk" data-nb-ref-number="158" data-nb-words="41" data-nb-chars="261"><span class="idea" data-nb-ref-number="158" id="idea158" data-nb-words="41" data-nb-chars="261">„Nač potřebuješ pod montérky ještě trenky, nevíš? A&nbsp;to ještě čisté k&nbsp;tomu!!“ rozkřikla se&nbsp;Jitka na&nbsp;Břeťu, který pak vyrazil na&nbsp;placenou brigádu při čistění cihel ze&nbsp;zbourané sodíkárny, Jitka odpracovala ještě přesčasovou hodinu ve&nbsp;skladu obalů s&nbsp;25% příplatkem.</span></p>
        <p class="chunk" data-nb-ref-number="159" data-nb-words="99" data-nb-chars="615"><span class="idea" data-nb-ref-number="159" id="idea159" data-nb-words="99" data-nb-chars="615">„Evropo, ty&nbsp;seš ale střevo!“ plísnil Alex Serafin svou nerozlučnou družku Dášu Zíbrtovou, když mu, chudinka stará a&nbsp;už připitomělá, místo osolení jeho pivo ocukrovala. Alex, oděn pouze svou mohutnou černou srstí (bez jediného bílého vlasu či&nbsp;chlupu!), se&nbsp;rozvaloval na&nbsp;rudé válendě&nbsp;– prostěradlo nesnesl, že&nbsp;prý mu&nbsp;dráždí pleť&nbsp;– a&nbsp;Dáša, které důsledně říkal Evropa, pilně šukala pokojem ve&nbsp;své radostně oddané služebnosti… zotročení už&nbsp;vysloveně nechutného stupně: Alex bral své Evropě všecky její peníze, komandoval ji, posmíval se&nbsp;jí&nbsp;i&nbsp;ji&nbsp;bil&nbsp;– zbožňovala ho&nbsp;za&nbsp;to, jako by&nbsp;právě toto potřebovala ke&nbsp;svému štěstí…</span></p>
        <p class="chunk" data-nb-ref-number="160" data-nb-words="56" data-nb-chars="333"><span class="idea" data-nb-ref-number="160" id="idea160" data-nb-words="56" data-nb-chars="333">Horší bylo, že&nbsp;Dáša v&nbsp;mužské svobodárně s&nbsp;Alexem prakticky bydlela a&nbsp;její nepatrný smysl pro systém a&nbsp;pořádek Břéťu střídavě rozhořčoval a&nbsp;plnil pohrdáním. Při návratu z&nbsp;práce Břeťa překročil Dášu čistící Alexovy boty, smetl na&nbsp;zem její šití rozhozené po&nbsp;svém gauči, usedl a&nbsp;vyňal z&nbsp;kufru své ohmatané desky s&nbsp;nápisem <em>Naše domácnost.</em></span></p>
        <p class="chunk" data-nb-ref-number="161" data-nb-words="210" data-nb-chars="1534"><span class="idea" data-nb-ref-number="161" id="idea161" data-nb-words="210" data-nb-chars="1534">Pod tímto titulem zakoupil Břeťa, tehdy ještě Jitčin snoubenec, za&nbsp;Kčs 1,40 v&nbsp;papírnictví sešit s&nbsp;předtištěnými kolonkami „Nájemné“, „Obuv“, „Mléko, sýr, máslo“, „Jízdné“, „Zábava“ a&nbsp;četné další, které „strukturovaly“, jak Břeťa nadšeně vysvětloval své dychtivé tehdejší snoubence Jitce, výdaje domácnosti do&nbsp;„regulovatelných normativů“. Tato tiskovina, jejíž kolonky Břeťa denně vyplňoval s&nbsp;neúmornou péčí, se&nbsp;stala záhy jeho nejmilejší (a postupně jedinou) knihou. Vždy levá a&nbsp;pravá stránka <em>Naší domácnosti</em> měly souhlasné předtisky jednotlivých kolonek s&nbsp;tím, že&nbsp;do&nbsp;levé, nadepsané „Předpoklad“, se&nbsp;vpisovaly položky plánovaných výdajů, zatímco do&nbsp;pravé, nadepsané „Skutečnost“, položky výdajů skutečných. Tak bylo možno například na&nbsp;měsíc červenec naplánovat v&nbsp;položce „Mléko, máslo, sýr“ částku&nbsp;Kčs 63,10&nbsp;– vycházející z&nbsp;průměrné spotřeby kalkulované dle kvartálních a&nbsp;ročních průměrů&nbsp;– a&nbsp;záměnou mléka mlékárenského za&nbsp;sušené docílit úspory&nbsp;Kčs 3,74, jež se&nbsp;modře (překročení pak výstražně červeně) vpisovala do&nbsp;bilančního sloupce na&nbsp;konci stránky, ovlivňujíc příznivě měsíční hospodářský výsledek <em>Naší domácnosti.</em> Předtištěný síťový systém řádků a&nbsp;vertikál umožňoval rychlý každodenní přehled, sledování růstu jednotlivých položek, porovnání výdajů za&nbsp;opravu obuvi v&nbsp;letních měsících oproti zimním, kalorický výpočet bílkovin konzumovaných v&nbsp;týdnu, měsíci a&nbsp;roce, dopad zdražení zadního hovězího na&nbsp;položku „Kultura“ a&nbsp;sledování jednotlivých konzumních trendů&nbsp;– operativní sledování, jež je&nbsp;bází pro regulaci, řízení a&nbsp;ovládání.</span></p>
        <p class="chunk" data-nb-ref-number="162" data-nb-words="51" data-nb-chars="319"><span class="idea" data-nb-ref-number="162" id="idea162" data-nb-words="51" data-nb-chars="319">Mladý magistr farmacie Břeťa Trakl zapomněl lehce a&nbsp;rád na&nbsp;své starobylé lékárenské vzdělání, hojně špikované důstojnou latinou, a&nbsp;prosadil četnými intrikami své přeložení z&nbsp;laboratoře do&nbsp;mzdového oddělení, aby mohl cele vstoupit do&nbsp;říše vzrušujících peněžních pák&nbsp;– či&nbsp;spíše os&nbsp;– kolem nichž se&nbsp;otáčí vše na&nbsp;této zemi.</span></p>
        <p class="chunk" data-nb-ref-number="163" data-nb-words="57" data-nb-chars="355"><span class="idea" data-nb-ref-number="163" id="idea163" data-nb-words="57" data-nb-chars="355">Dáša Zíbrtová chystala svému Alexovi každodenní žranici, v&nbsp;umyvadle se&nbsp;chladilo pivo, svobodárnou táhla vůně vařeného uzeného masa a&nbsp;Břeťa se&nbsp;pohroužil do&nbsp;výpočtů úspor, jež by&nbsp;mohly vzejít ze&nbsp;záměny dražšího tvrdého tvarohu za&nbsp;levnější měkký, který by&nbsp;se&nbsp;pak podomácku dosušil&nbsp;– náhle vpadla do&nbsp;mužské svobodárny Jitka a: „Nech toho, Břeťo, a&nbsp;pojď prát!“</span></p>
        <p class="chunk" data-nb-ref-number="164" data-nb-words="7" data-nb-chars="36"><span class="idea" data-nb-ref-number="164" id="idea164" data-nb-words="7" data-nb-chars="36">„Ale ještě není šest hodin a&nbsp;Broňa…“</span></p>
        <p class="chunk" data-nb-ref-number="165" data-nb-words="8" data-nb-chars="37"><span class="idea" data-nb-ref-number="165" id="idea165" data-nb-words="8" data-nb-chars="37">„To se&nbsp;té&nbsp;děvky bojíš? To&nbsp;seš chlap?“</span></p>
        <p class="chunk" data-nb-ref-number="166" data-nb-words="25" data-nb-chars="154"><span class="idea" data-nb-ref-number="166" id="idea166" data-nb-words="25" data-nb-chars="154">V&nbsp;dívčí svobodárně seděla Broňa na&nbsp;své válendě a&nbsp;pilníkem si&nbsp;brousila nehty. „Tak pr! –“ křikla, jakmile spatřila vcházejícího Břeťu, „ještě není šest!&nbsp;–“</span></p>
        <p class="chunk" data-nb-ref-number="167" data-nb-words="49" data-nb-chars="285"><span class="idea" data-nb-ref-number="167" id="idea167" data-nb-words="49" data-nb-chars="285">Po&nbsp;vleklé guerille dohodnuto, že&nbsp;Broňa zmizí denně od&nbsp;šesti do&nbsp;devíti a&nbsp;zato Břeťa se&nbsp;mimo tuto dobu v&nbsp;dívčí svobodárně neobjeví. Ale což se&nbsp;lze smířit se&nbsp;strnulým dogmatismem smluv konzervujících neudržitelný status quo? To&nbsp;by&nbsp;USA byly dodnes britskou kolonií a&nbsp;v&nbsp;Kremlu by&nbsp;vládl car.</span></p>
        <p class="chunk" data-nb-ref-number="168" data-nb-words="11" data-nb-chars="65"><span class="idea" data-nb-ref-number="168" id="idea168" data-nb-words="11" data-nb-chars="65">„My budem jen v&nbsp;koupelně,“ říkal Břeťa vlídně, „my dneska perem…“</span></p>
        <p class="chunk" data-nb-ref-number="169" data-nb-words="26" data-nb-chars="153"><span class="idea" data-nb-ref-number="169" id="idea169" data-nb-words="26" data-nb-chars="153">„A&nbsp;co když se&nbsp;mi&nbsp;zrovna teď zachce se&nbsp;vykoupat!“ vykřikla Broňa, Jitka však mezitím zamkla koupelnu a&nbsp;přišla do&nbsp;pokoje demonstrativně s&nbsp;klíčem mezi zuby.</span></p>
        <p class="chunk" data-nb-ref-number="170" data-nb-words="13" data-nb-chars="86"><span class="idea" data-nb-ref-number="170" id="idea170" data-nb-words="13" data-nb-chars="86">„Za hodinku jsme hotovi,“ kombinoval Břeťa Jitčino násilí se&nbsp;svou diplomacií, „a pak…“</span></p>
        <p class="chunk" data-nb-ref-number="171" data-nb-words="15" data-nb-chars="81"><span class="idea" data-nb-ref-number="171" id="idea171" data-nb-words="15" data-nb-chars="81">„Do šesti tady nemáš co&nbsp;dělat, Trakl!“ křikla Broňa. „Tak zmiz&nbsp;– a&nbsp;hezky rychle!“</span></p>
        <p class="chunk" data-nb-ref-number="172" data-nb-words="19" data-nb-chars="128"><span class="idea" data-nb-ref-number="172" id="idea172" data-nb-words="19" data-nb-chars="128">„A&nbsp;kdybychom tě&nbsp;hezky poprosili…,“ drtila Jitka mezi zuby pevně svírajícími klíč od&nbsp;koupelny, „abys projednou byla tak laskavá…“</span></p>
        <p class="chunk" data-nb-ref-number="173" data-nb-words="11" data-nb-chars="56"><span class="idea" data-nb-ref-number="173" id="idea173" data-nb-words="11" data-nb-chars="56">„Ven!“ ječela Broňa. „A&nbsp;naval ten klíč&nbsp;– jdu se&nbsp;koupat!“</span></p>
        <p class="chunk" data-nb-ref-number="174" data-nb-words="17" data-nb-chars="94"><span class="idea" data-nb-ref-number="174" id="idea174" data-nb-words="17" data-nb-chars="94">„Vždyť jsem ti&nbsp;říkala,“ říkala Jitka Břeťovi, „že s&nbsp;touhle mrchou se&nbsp;po&nbsp;dobrém nic nepořídí&nbsp;–“</span></p>
        <p class="chunk" data-nb-ref-number="175" data-nb-words="126" data-nb-chars="723"><span class="idea" data-nb-ref-number="175" id="idea175" data-nb-words="126" data-nb-chars="723">Broňa skočila po&nbsp;Jitce, Jitka jí&nbsp;nastavila nohu, Broňa v&nbsp;pádu strhla Jitku k&nbsp;sobě a&nbsp;na koberci se&nbsp;rozvinul dívčí mač ve&nbsp;volném stylu, v&nbsp;němž bojovnější Broňa rychle nabývala vrchu, „To ji&nbsp;necháš, aby mě&nbsp;zmrzačila?!&nbsp;–“ zavřeštěla na&nbsp;Břeťu Jitka, když jí&nbsp;Broňa klekala na&nbsp;břicho, Břeťa povzdechl, nadechl se, uchopil Broňu za&nbsp;kštici a&nbsp;trpělivě, leč vší silou ji&nbsp;vlekl do&nbsp;rohu pokoje, Broňa se&nbsp;nechala odvléci až&nbsp;k&nbsp;oknu, kde se&nbsp;náhle vymrštila, vrazila kolenem Břeťovi mocně do&nbsp;podbřišku a&nbsp;vjela mu&nbsp;svými drápy do&nbsp;tváře, až&nbsp;se&nbsp;zkrvavený magistr s&nbsp;úpěním odbelhal. Když pak rozlícená Broňa upřela svůj dravčí zrak na&nbsp;Jitku, odhodila opuštěná novomanželka klíč od&nbsp;koupelny na&nbsp;koberec a&nbsp;prchla na&nbsp;WC, kde se&nbsp;zamkla na&nbsp;dva západy.</span></p>
        <p class="chunk" data-nb-ref-number="176" data-nb-words="66" data-nb-chars="401"><span class="idea" data-nb-ref-number="176" id="idea176" data-nb-words="66" data-nb-chars="401">Jitka seděla na&nbsp;prkénku, prstem si&nbsp;opatrně nanášela sliny na&nbsp;poškrábanou tvář a&nbsp;láskyplně myslela na&nbsp;Břeťu, jak se&nbsp;jí&nbsp;zastal… Břeťa je&nbsp;báječnej kluk… Jitka utkvěla pohledem na&nbsp;svitku toaletního papíru a&nbsp;hlavou jí&nbsp;bleskl nápad: od&nbsp;zítřka budu dávat do&nbsp;igelitu svačiny zabalené napřed do&nbsp;tohoto papíru… Jitka se&nbsp;zasmála sama sobě, něžně točila svým snubním prstýnkem kolem prstu a&nbsp;začala si&nbsp;tiše zpívat.</span></p>
        <p class="chunk" data-nb-ref-number="177" data-nb-words="77" data-nb-chars="490"><span class="idea" data-nb-ref-number="177" id="idea177" data-nb-words="77" data-nb-chars="490">Mužskou svobodárnu naplnila vůně horkého uzeného masa, které Alex trhal rukama na&nbsp;černé poklici omžené kapičkami páry a&nbsp;zapíjel pivem bohatě kořeněným starou mysliveckou&nbsp;– s&nbsp;obličejem potřeným jódem a&nbsp;dosud sykaje bolestí rozvrhoval Břeťa v&nbsp;arších <em>Naší domácnosti</em> rozptyl korun a&nbsp;haléřů do&nbsp;kolonek „Předpokladu“ příštího měsíce, mocně drážděn pachem masa a&nbsp;alkoholu v&nbsp;nozdrách vztekle snížil položku „Maso“ o&nbsp;Kčs 4,36&nbsp;– pro dodržení progrese úspor měsíčně o&nbsp;Kčs 20,&nbsp;– a&nbsp;zhluboka si&nbsp;vzdychl.</span></p>
        <p class="chunk" data-nb-ref-number="178" data-nb-words="12" data-nb-chars="78"><span class="idea" data-nb-ref-number="178" id="idea178" data-nb-words="12" data-nb-chars="78">„Evropo, dej tomu klukovi hlt myslivecký&nbsp;–“ zaryčel bodře Alex, zvedaje láhev.</span></p>
        <p class="chunk" data-nb-ref-number="179" data-nb-words="31" data-nb-chars="195"><span class="idea" data-nb-ref-number="179" id="idea179" data-nb-words="31" data-nb-chars="195">„Děkuji, pane Serafin,“ řekl Břeťa suše. „Jsem principiální abstinent&nbsp;–“ a&nbsp;energicky snížil „Kulturu“ o&nbsp;Kčs 2,44 na&nbsp;okrouhlých&nbsp;Kčs&nbsp;15 (předplatné Rudého práva a&nbsp;1&nbsp;návštěva biografu v&nbsp;5.–9.&nbsp;řadě).</span></p>
        <p class="chunk" data-nb-ref-number="180" data-nb-words="13" data-nb-chars="63"><span class="idea" data-nb-ref-number="180" id="idea180" data-nb-words="13" data-nb-chars="63">„Ale notak se&nbsp;se&nbsp;mnou napij&nbsp;– dyť to&nbsp;máš zadarmo!“ zvolal Alex.</span></p>
        <p class="chunk" data-nb-ref-number="181" data-nb-words="5" data-nb-chars="33"><span class="idea" data-nb-ref-number="181" id="idea181" data-nb-words="5" data-nb-chars="33">„Já srdečně děkuji, ale opravdu…“</span></p>
        <p class="chunk" data-nb-ref-number="182" data-nb-words="57" data-nb-chars="328"><span class="idea" data-nb-ref-number="182" id="idea182" data-nb-words="57" data-nb-chars="328">„Nebo se&nbsp;urazím&nbsp;– Trakl! Ty&nbsp;víš, že&nbsp;já&nbsp;se&nbsp;urazit dovedu!…“ Břeťa si&nbsp;bolestně vzpomněl, jak „uražený“ Alex (když si&nbsp;o&nbsp;třech ráno přivedl sedm kumpánů z&nbsp;hospody Na&nbsp;vinklu, urazil se, že&nbsp;to&nbsp;Břeťu „znervózňuje“, jak to&nbsp;Břeťa diplomaticky formuloval) mu&nbsp;otlouká hlavu o&nbsp;nohu stolu, a&nbsp;s&nbsp;nuceným úsměvem si&nbsp;šel se&nbsp;spolubydlícím připít.</span></p>
        <p class="chunk" data-nb-ref-number="183" data-nb-words="68" data-nb-chars="391"><span class="idea" data-nb-ref-number="183" id="idea183" data-nb-words="68" data-nb-chars="391">„Ruky na&nbsp;zadek!&nbsp;–“ volal potěšený Alex a&nbsp;vrazil Břeťovi hrdlo láhve staré myslivecké do&nbsp;úst způsobem, jakým se&nbsp;injikuje koním. „Tak co&nbsp;– dobrý?“ řehtal se&nbsp;Alex jako hodně otrlý veterinář. „Velice dobré a&nbsp;lahodné,“ říkal Břeťa, a&nbsp;tedy obdržel další injekci. „Seš sice grázl,“ motivoval Alex své počínání, „ale tak nudnej, že&nbsp;se&nbsp;mi&nbsp;z&nbsp;toho dělá mdlo. Ubohá Evropo&nbsp;– co&nbsp;až&nbsp;tydle lidi dorostou?…“</span></p>
        <p class="chunk" data-nb-ref-number="184" data-nb-words="102" data-nb-chars="604"><span class="idea" data-nb-ref-number="184" id="idea184" data-nb-words="102" data-nb-chars="604">Břeťa redukoval další položky <em>Naší domácnosti</em> s&nbsp;tvrdostí, jež zvýšila progresi úspor na&nbsp;Kčs 35,–… ovšem za&nbsp;cenu, že&nbsp;do&nbsp;kolonky „Zábava“ vepíšeme „0“ (za minulý měsíc v&nbsp;této položce vydáno&nbsp;Kčs 3,20: dvě limonády při odpoledním tanečním čaji zahrádkářů, kde se&nbsp;neplatí vstupné a&nbsp;průměrný věk účastníků je&nbsp;65&nbsp;let… není za&nbsp;takovouhle „Zábavu“ škoda i&nbsp;těch&nbsp;Kčs 3,20…)&nbsp;– Břeťa náhle strnul nad bílým čtverečkem odsouzeným k&nbsp;trudnému vpisu „0“&nbsp;– a&nbsp;v&nbsp;nezbadatelném hnutí mysli náhle odhodil černou tužku, vzal červenou a&nbsp;do čtverečku&nbsp;– se&nbsp;zatajeným dechem a&nbsp;za tlukotu ve&nbsp;spáncích&nbsp;– vryl omamnou cifru <em>10&nbsp;000,00…</em></span></p>
        <p class="chunk" data-nb-ref-number="185" data-nb-words="23" data-nb-chars="133"><span class="idea" data-nb-ref-number="185" id="idea185" data-nb-words="23" data-nb-chars="133">„Tak kde trčíš&nbsp;–“ křikla Jitka&nbsp;– zdrápaný obličej indiánsky pomalován jódem&nbsp;– ve&nbsp;dveřích mužské svobodárny, „vždyť je&nbsp;už&nbsp;půl sedmé&nbsp;–“</span></p>
        <p class="chunk" data-nb-ref-number="186" data-nb-words="49" data-nb-chars="320"><span class="idea" data-nb-ref-number="186" id="idea186" data-nb-words="49" data-nb-chars="320">„Už letím&nbsp;–“ křikl Břeťa, rychle se&nbsp;vzpamatoval a&nbsp;spěšně gumoval z&nbsp;kalkulačního archu to&nbsp;červené šílenství… gumoval úporně a&nbsp;do hloubky, až&nbsp;rozrušen hladký povrch papíru, červeň z&nbsp;tuhy dávno bezpečně vyhlazena, ale hloubkový reliéf vrypu <em>10 000,00</em> stále čitelný, jako by&nbsp;prostoupil samu celulózovou dřeň <em>Naší domácnosti.</em></span></p>
        <p class="chunk" data-nb-ref-number="187" data-nb-words="63" data-nb-chars="420"><span class="idea" data-nb-ref-number="187" id="idea187" data-nb-words="63" data-nb-chars="420">Bestie Broňa vyklidila dívčí svobodárnu natruc až&nbsp;o&nbsp;půl hodiny později a&nbsp;manželé Traklovi se&nbsp;neprodleně pustili do&nbsp;práce, napřed oprali oba své svačinové igelitové pytlíky vlažnou vodou a&nbsp;obrácené naruby je&nbsp;pověsili vyschnout na&nbsp;rám Renoirových Milenců v&nbsp;trávě, za&nbsp;podrobného prohlížení každého jednotlivého kousku přeprali své rodinné prádlo ve&nbsp;vaně, načež se&nbsp;Břeťa vysvlékl donaha a&nbsp;Jitka ho&nbsp;celého důkladně namydlila.</span></p>
        <p class="chunk" data-nb-ref-number="188" data-nb-words="37" data-nb-chars="244"><span class="idea" data-nb-ref-number="188" id="idea188" data-nb-words="37" data-nb-chars="244">Při otočení chromového kohoutku nad vanou: pár rezavých kapek, zachrčení a&nbsp;dost. Manželé Traklovi na&nbsp;sebe pohlédli lesknoucíma se&nbsp;očima. Zdola z&nbsp;podlahy stříbrný šum jak vodotrysku za&nbsp;mříží knížecího parku. Trojanovi v&nbsp;prvním patře se&nbsp;sprchují.</span></p>
        <p class="chunk" data-nb-ref-number="189" data-nb-words="10" data-nb-chars="58"><span class="idea" data-nb-ref-number="189" id="idea189" data-nb-words="10" data-nb-chars="58">„A&nbsp;teď si&nbsp;to&nbsp;mejdlo můžeš utřít novinama!“ zaječela Jitka.</span></p>
        <p class="chunk" data-nb-ref-number="190" data-nb-words="14" data-nb-chars="48"><span class="idea" data-nb-ref-number="190" id="idea190" data-nb-words="14" data-nb-chars="48">„Teda já&nbsp;se&nbsp;na&nbsp;to&nbsp;už&nbsp;–&nbsp;–&nbsp;– – –! –“ vřískl Břeťa.</span></p>
        <p class="chunk" data-nb-ref-number="191" data-nb-words="64" data-nb-chars="357"><span class="idea" data-nb-ref-number="191" id="idea191" data-nb-words="64" data-nb-chars="357">„Ty zatracený kreténi nám pouštějí vodu na&nbsp;kanál… celý den v&nbsp;jednom kuse. Co&nbsp;je&nbsp;jim po&nbsp;nás&nbsp;– a&nbsp;to chceme na&nbsp;Trojanovi ještě kvartýr… ON-HO-UŽ-MÁ- tři pokoje pro tři lidi, k&nbsp;tomu garáž, vilu u&nbsp;řeky s&nbsp;deseti pokoji a&nbsp;na svou plachetnici vlastní přístav… Co&nbsp;jsme my&nbsp;pro něho? Nejvýš otravný štěnice!“ a&nbsp;Jitka začala vztekle tlouci pěstí do&nbsp;vodovodního potrubí.</span></p>
        <p class="chunk" data-nb-ref-number="192" data-nb-words="14" data-nb-chars="84"><span class="idea" data-nb-ref-number="192" id="idea192" data-nb-words="14" data-nb-chars="84">„Počkej, takhle ne&nbsp;–“ křikl namydlený Břeťa a&nbsp;botou začal mlátit do&nbsp;přívodní trubky.</span></p>
        <p class="chunk" data-nb-ref-number="193" data-nb-words="8" data-nb-chars="46"><span class="idea" data-nb-ref-number="193" id="idea193" data-nb-words="8" data-nb-chars="46">„Já budu chodit koupat děcko asi do&nbsp;sklepa!!–“</span></p>
        <p class="chunk" data-nb-ref-number="194" data-nb-words="26" data-nb-chars="170"><span class="idea" data-nb-ref-number="194" id="idea194" data-nb-words="26" data-nb-chars="170">„Uhni!“ zařval Břeťa a&nbsp;kovářskými údery těžkého francouzáku rozbubnoval potrubí do&nbsp;dunění a&nbsp;mířeným úderem za&nbsp;úderem, dokud mu&nbsp;paže neumdlela, zarytě bušil kovem do&nbsp;kovu.</span></p>
        <p class="chunk" data-nb-ref-number="195" data-nb-words="19" data-nb-chars="115"><span class="idea" data-nb-ref-number="195" id="idea195" data-nb-words="19" data-nb-chars="115">Když si&nbsp;pak Broniným ručníkem otřel mýdlo z&nbsp;těla, přinesl si&nbsp;<em>Naši domácnost</em> a&nbsp;Jitka předložila svůj „Deník výdajů“.</span></p>
        <p class="chunk" data-nb-ref-number="196" data-nb-words="12" data-nb-chars="69"><span class="idea" data-nb-ref-number="196" id="idea196" data-nb-words="12" data-nb-chars="69">„Jak to&nbsp;osm třicet,“ říkal Břeťa, „tady chybí ještě koruna padesát&nbsp;–“</span></p>
        <p class="chunk" data-nb-ref-number="197" data-nb-words="13" data-nb-chars="78"><span class="idea" data-nb-ref-number="197" id="idea197" data-nb-words="13" data-nb-chars="78">„Já…,“ přiznávala se&nbsp;Jitka, „já si&nbsp;koupila tatranku. Když já&nbsp;sladký tak ráda…“</span></p>
        <p class="chunk" data-nb-ref-number="198" data-nb-words="64" data-nb-chars="361"><span class="idea" data-nb-ref-number="198" id="idea198" data-nb-words="64" data-nb-chars="361">„Ale takhle nevyjdem nikdy! Sladký ráda&nbsp;– já&nbsp;zas rád pivo a&nbsp;třeba uzený. Ale prostě si&nbsp;to&nbsp;nemůžeme dovolit… když chceme něco mít. A&nbsp;zrovna tatranku za&nbsp;korunu padesát… to&nbsp;sis mohla koupit rovnou už&nbsp;miňonku za&nbsp;korunu devadesát, ty&nbsp;prostě nemáš rozum! Vždyť přece za&nbsp;korunu deset jsou lahodné nugetky a&nbsp;za devadesát haléřů vafle, ty&nbsp;přece taky udělají tu&nbsp;službu&nbsp;–“</span></p>
        <p class="chunk" data-nb-ref-number="199" data-nb-words="8" data-nb-chars="46"><span class="idea" data-nb-ref-number="199" id="idea199" data-nb-words="8" data-nb-chars="46">„Když ale nugetky ani vafle v&nbsp;kantýně nebyly…“</span></p>
        <p class="chunk" data-nb-ref-number="200" data-nb-words="29" data-nb-chars="187"><span class="idea" data-nb-ref-number="200" id="idea200" data-nb-words="29" data-nb-chars="187">„V&nbsp;kantýně! Kolikrát jsem ti&nbsp;říkal, že&nbsp;druhy, na&nbsp;kterých se&nbsp;dohodneme, musíš kupovat předem pro dostatečné vyzásobení! Kdybys měla doma deset vaflí, tak bys nemusela spoléhat na&nbsp;kantýnu!“</span></p>
        <p class="chunk" data-nb-ref-number="201" data-nb-words="10" data-nb-chars="54"><span class="idea" data-nb-ref-number="201" id="idea201" data-nb-words="10" data-nb-chars="54">„Jak můžu koupit z&nbsp;denní kvóty deset vaflí prosím tě…“</span></p>
        <p class="chunk" data-nb-ref-number="202" data-nb-words="13" data-nb-chars="63"><span class="idea" data-nb-ref-number="202" id="idea202" data-nb-words="13" data-nb-chars="63">„Tak mi&nbsp;to&nbsp;nahlaš a&nbsp;já ti&nbsp;můžu vafle úvěrovat z&nbsp;příští dekády!“</span></p>
        <p class="chunk" data-nb-ref-number="203" data-nb-words="34" data-nb-chars="177"><span class="idea" data-nb-ref-number="203" id="idea203" data-nb-words="34" data-nb-chars="177">„Jo, já&nbsp;koupím deset vaflí, a&nbsp;Broňa mi&nbsp;je&nbsp;sežere&nbsp;– ten dobytek zatracenej. Vidíš, jak mě&nbsp;zas podrápala… Břeťo, my&nbsp;ji&nbsp;musíme dostat odtud co&nbsp;nejdřív, nebo já&nbsp;se&nbsp;z&nbsp;ní už&nbsp;položím…“</span></p>
        <p class="chunk" data-nb-ref-number="204" data-nb-words="9" data-nb-chars="58"><span class="idea" data-nb-ref-number="204" id="idea204" data-nb-words="9" data-nb-chars="58">„Ale jak? S&nbsp;Maddou Serafinovou to&nbsp;bylo hladký… vzpomínáš?“</span></p>
        <p class="chunk" data-nb-ref-number="205" data-nb-words="21" data-nb-chars="127"><span class="idea" data-nb-ref-number="205" id="idea205" data-nb-words="21" data-nb-chars="127">„Však to&nbsp;bylo jen takový blboučký zvířátko a&nbsp;nakonec šla ještě ráda… Ale Broňa? To&nbsp;je&nbsp;rafinovaná, mstivá a&nbsp;krvežíznivá bestie…“</span></p>
        <p class="chunk" data-nb-ref-number="206" data-nb-words="25" data-nb-chars="149"><span class="idea" data-nb-ref-number="206" id="idea206" data-nb-words="25" data-nb-chars="149">„Musíme na&nbsp;ni&nbsp;stejně jako na&nbsp;Maddu. Drobné nepříjemnosti a&nbsp;přitom zpracovávat veřejnost, aby nikdo už&nbsp;ani nemukl, až&nbsp;jí&nbsp;pak vyhodíme kufr na&nbsp;schody…“</span></p>
        <p class="chunk" data-nb-ref-number="207" data-nb-words="30" data-nb-chars="139"><span class="idea" data-nb-ref-number="207" id="idea207" data-nb-words="30" data-nb-chars="139">„Broňa je&nbsp;jinej formát… A&nbsp;teď se&nbsp;tahá s&nbsp;direktorem. Až&nbsp;si&nbsp;ho&nbsp;ochočí&nbsp;– a&nbsp;to ona svede jak nikdo&nbsp;– pak jen kývne prstem, a&nbsp;pojedem odtud my…“</span></p>
        <p class="chunk" data-nb-ref-number="208" data-nb-words="5" data-nb-chars="25"><span class="idea" data-nb-ref-number="208" id="idea208" data-nb-words="5" data-nb-chars="25">„To je&nbsp;zlý… anebo dobrý!“</span></p>
        <p class="chunk" data-nb-ref-number="209" data-nb-words="3" data-nb-chars="17"><span class="idea" data-nb-ref-number="209" id="idea209" data-nb-words="3" data-nb-chars="17">„To je&nbsp;tragický.“</span></p>
        <p class="chunk" data-nb-ref-number="210" data-nb-words="19" data-nb-chars="126"><span class="idea" data-nb-ref-number="210" id="idea210" data-nb-words="19" data-nb-chars="126">„Ale pro koho? Copak si&nbsp;může ředitel Kotexu dovolit nemravnosti s&nbsp;vlastní sekretářkou? Zač vyletěl Blum, Ježek nebo Rumltanc?“</span></p>
        <p class="chunk" data-nb-ref-number="211" data-nb-words="11" data-nb-chars="54"><span class="idea" data-nb-ref-number="211" id="idea211" data-nb-words="11" data-nb-chars="54">„Ty myslíš… Ale to&nbsp;by&nbsp;se&nbsp;pak muselo… ve&nbsp;velkém stylu…“</span></p>
        <p class="chunk" data-nb-ref-number="212" data-nb-words="12" data-nb-chars="88"><span class="idea" data-nb-ref-number="212" id="idea212" data-nb-words="12" data-nb-chars="88">„Série dopisů. Svědci. Fotografie… ale to&nbsp;by&nbsp;mohlo nakonec povalit samotného direktora…“</span></p>
        <p class="chunk" data-nb-ref-number="213" data-nb-words="17" data-nb-chars="108"><span class="idea" data-nb-ref-number="213" id="idea213" data-nb-words="17" data-nb-chars="108">„Fantastický…,“ vydechla Jitka a&nbsp;oči se&nbsp;jí&nbsp;zaleskly. „Fantastický… to&nbsp;by&nbsp;mohlo pro nás znamenat… už&nbsp;všecko.“</span></p>
        <p class="chunk" data-nb-ref-number="214" data-nb-words="12" data-nb-chars="76"><span class="idea" data-nb-ref-number="214" id="idea214" data-nb-words="12" data-nb-chars="76">„Nebo taky všecko ztratit, naději na&nbsp;byt, tuhle svobodárnu, obě naše místa…“</span></p>
        <p class="chunk" data-nb-ref-number="215" data-nb-words="34" data-nb-chars="200"><span class="idea" data-nb-ref-number="215" id="idea215" data-nb-words="34" data-nb-chars="200">„Všecko vyhrát! Co&nbsp;ještě čekáš od&nbsp;Trojana, bláho&nbsp;– naději na&nbsp;byt? Kde je? Tuhle svobodárnu? Ještě nám ji&nbsp;ani neslíbil. A&nbsp;naše místa… kdypak naposledy jsme dostali přidáno? Ale kdyby přišli noví lidé…“</span></p>
        <p class="chunk" data-nb-ref-number="216" data-nb-words="7" data-nb-chars="45"><span class="idea" data-nb-ref-number="216" id="idea216" data-nb-words="7" data-nb-chars="45">„Povalit direktora? My&nbsp;dva? To&nbsp;je&nbsp;šílenství…“</span></p>
        <p class="chunk" data-nb-ref-number="217" data-nb-words="67" data-nb-chars="419"><span class="idea" data-nb-ref-number="217" id="idea217" data-nb-words="67" data-nb-chars="419">„My dva samozřejmě ne, ale jen si&nbsp;vzpomeň, co&nbsp;říkal Gan o&nbsp;Neustupovi… a&nbsp;tajná schůzka technologů v&nbsp;prádelně… a&nbsp;klika Alda-Bindr-Coufal-Drtílek-Ebrt-Fiala-Gan… ta&nbsp;už&nbsp;přece povalila nějakých pár direktorů… a&nbsp;Trojan je&nbsp;přece už&nbsp;docela nemožný. Sám Střelák prý tuhle naznačil… a&nbsp;teď si&nbsp;v&nbsp;Praze už&nbsp;zpracovává generálního Tušla… jen si&nbsp;vzpomeň, když byl Trojan v&nbsp;Paříži, jak Střelák jechal do&nbsp;Pardubic, když tam Tušl řečnil…“</span></p>
        <p class="chunk" data-nb-ref-number="218" data-nb-words="11" data-nb-chars="60"><span class="idea" data-nb-ref-number="218" id="idea218" data-nb-words="11" data-nb-chars="60">„Sám jsem si&nbsp;už&nbsp;víckrát všiml… Začíná se&nbsp;to&nbsp;vážně formovat…“</span></p>
        <p class="chunk" data-nb-ref-number="219" data-nb-words="39" data-nb-chars="229"><span class="idea" data-nb-ref-number="219" id="idea219" data-nb-words="39" data-nb-chars="229">„Až padne Trojan, bude ředitelem Střelák. Střelák udělá svým náměstkem Plavce&nbsp;– to&nbsp;je&nbsp;jasný, Plavec nenávidí Trojana a&nbsp;se Střelákem je&nbsp;jedna ruka. Po&nbsp;Plavcovi se&nbsp;stane šéfem plánování Ruprt&nbsp;– a&nbsp;já bych mohla být jeho zástupkyní…“</span></p>
        <p class="chunk" data-nb-ref-number="220" data-nb-words="15" data-nb-chars="92"><span class="idea" data-nb-ref-number="220" id="idea220" data-nb-words="15" data-nb-chars="92">„Jituš… ty&nbsp;jsi úžasná…,“ šeptal Břeťa vzrušeně a&nbsp;položil ruku na&nbsp;Jitčino nahé hubené stehno.</span></p>
        <p class="chunk" data-nb-ref-number="221" data-nb-words="18" data-nb-chars="93"><span class="idea" data-nb-ref-number="221" id="idea221" data-nb-words="18" data-nb-chars="93">„Zhasni světlo… A&nbsp;zahoď ten kapesník. Udělej mi&nbsp;děcko, dnes, teď… a&nbsp;noví lidi nám dají byt&nbsp;–“</span></p>
        <p class="chunk" data-nb-ref-number="222" data-nb-words="33" data-nb-chars="176"><span class="idea" data-nb-ref-number="222" id="idea222" data-nb-words="33" data-nb-chars="176"><em>Tvé levé ponožce naplést patu, pravé špičku a&nbsp;celý pár je&nbsp;jako nový Košile kupovat vždy s&nbsp;náhradními límečky Vím, že&nbsp;musíme šetřit, můj drahý Ale já&nbsp;tě&nbsp;chci mít jako z&nbsp;krabičky</em></span></p>
        <p class="chunk" data-nb-ref-number="223" data-nb-words="33" data-nb-chars="179"><span class="idea" data-nb-ref-number="223" id="idea223" data-nb-words="33" data-nb-chars="179"><em>K&nbsp;večeři stačí slaneček pro oba Jsou v&nbsp;něm bílkoviny, tuky a&nbsp;drahocenný jód Kolik géniů jedlo celý život jen ryby Rád se&nbsp;starám, abys byla zdravá Má&nbsp;úžasná holko Má&nbsp;skvělá ženuško</em></span></p>
        <p class="chunk" data-nb-ref-number="224" data-nb-words="29" data-nb-chars="162"><span class="idea" data-nb-ref-number="224" id="idea224" data-nb-words="29" data-nb-chars="162"><em>Budem tady bydlet spolu Celou svobodárnu jen pro sebe Naše mýdla se&nbsp;budou líbat v&nbsp;koupelně Srazíme obě válendy k&nbsp;sobě Uléhat spolu Spolu spát A&nbsp;spolu se&nbsp;probouzet</em></span></p>
        <p class="chunk" data-nb-ref-number="225" data-nb-words="28" data-nb-chars="148"><span class="idea" data-nb-ref-number="225" id="idea225" data-nb-words="28" data-nb-chars="148"><em>Jednou spolu pojedeme k&nbsp;moři A&nbsp;poplujeme po&nbsp;něm parníkem Budem pít oranžádu na&nbsp;palubě brčkem A&nbsp;spát spolu ve&nbsp;své kajutě jen pro nás dva Dostanem byt</em></span></p>
        <p class="chunk" data-nb-ref-number="226" data-nb-words="41" data-nb-chars="216"><span class="idea" data-nb-ref-number="226" id="idea226" data-nb-words="41" data-nb-chars="216"><em>Krásný byt v&nbsp;prvním patře Dva pokoje, koupelna a&nbsp;kuchyňka Balkonek stačí třeba jen dvakrát půl metru Budeš na&nbsp;něm sedět a&nbsp;číst si&nbsp;noviny Já&nbsp;z&nbsp;něj budu volat naše dítě z&nbsp;pískoviště k&nbsp;večeři Jsem šťastná, když tě&nbsp;sytím</em></span></p>
        <p class="chunk" data-nb-ref-number="227" data-nb-words="20" data-nb-chars="118"><span class="idea" data-nb-ref-number="227" id="idea227" data-nb-words="20" data-nb-chars="118"><em>Já se&nbsp;tě&nbsp;nenasytím nikdy Sněhovou bouří budu utíkat do&nbsp;našeho teplého hnízdečka domů Jsem šťastný, když jsi šťastná ty</em></span></p>
        <p class="chunk" data-nb-ref-number="228" data-nb-words="13" data-nb-chars="81"><span class="idea" data-nb-ref-number="228" id="idea228" data-nb-words="13" data-nb-chars="81"><em>Spolu si&nbsp;proklestíme cestu nahoru Když jsme spolu, přemůžeme celý svět Jsme mladí</em></span></p>
        <p class="chunk" data-nb-ref-number="229" data-nb-words="10" data-nb-chars="51"><span class="idea" data-nb-ref-number="229" id="idea229" data-nb-words="10" data-nb-chars="51"><em>Jsme chytří a&nbsp;silní Máme hlad A&nbsp;umíme dobře počítat</em></span></p>
        <p class="chunk" data-nb-ref-number="230" data-nb-words="5" data-nb-chars="29"><span class="idea" data-nb-ref-number="230" id="idea230" data-nb-words="5" data-nb-chars="29"><strong>Dostanem co&nbsp;chcem My&nbsp;vyhrajem</strong></span></p>
        <p class="chunk" data-nb-ref-number="231" data-nb-words="34" data-nb-chars="255"><span class="idea" data-nb-ref-number="231" id="idea231" data-nb-words="34" data-nb-chars="255"><em>NA USEDLOSTI Alfreda Flügela v&nbsp;Marktschorgastu přivedla čtyřletá kráva na&nbsp;svět telátka-čtyřčata. Jedno z&nbsp;telátek zahynulo. Jde skutečně o&nbsp;zoologickou senzaci. Přitom kráva „neměla mateřství vůbec plánováno“, leč veterinář se&nbsp;při umělém oplodňování spletl.</em></span></p>
        <p class="chunk" data-nb-ref-number="232" data-nb-words="60" data-nb-chars="362"><span class="idea" data-nb-ref-number="232" id="idea232" data-nb-words="60" data-nb-chars="362">NEJVÍCE DĚTÍ přivedla na&nbsp;svět Němka Bernarda Scheinbergerová, která zemřela v&nbsp;roce 1907 ve&nbsp;věku 56 let. Měla čtyřikrát čtyřčata, sedmkrát trojčata a&nbsp;šestnáctkrát dvojčata. Přivedla na&nbsp;svět 69 dětí. Její manžel ji&nbsp;přežil, znovu se&nbsp;oženil a&nbsp;v&nbsp;následujících dvaceti letech měl se&nbsp;svou druhou ženou dalších 18&nbsp;dětí. V&nbsp;77 letech měl kolem sebe 67 dosud žijících dětí.</span></p>
        <p class="chunk" data-nb-ref-number="233" data-nb-words="5" data-nb-chars="26"><span class="idea" data-nb-ref-number="233" id="idea233" data-nb-words="5" data-nb-chars="26">begin integer i, j, count;</span></p>
        <p class="chunk" data-nb-ref-number="234" data-nb-words="8" data-nb-chars="51"><span class="idea" data-nb-ref-number="234" id="idea234" data-nb-words="8" data-nb-chars="51">integer array T3B (1:14), T3A&nbsp;(1:90), T2A&nbsp;(1:1260);</span></p>
        <p class="chunk" data-nb-ref-number="235" data-nb-words="5" data-nb-chars="21"><span class="idea" data-nb-ref-number="235" id="idea235" data-nb-words="5" data-nb-chars="21">switch SSS: = L3, L5;</span></p>
        <p class="chunk" data-nb-ref-number="236" data-nb-words="5" data-nb-chars="22"><span class="idea" data-nb-ref-number="236" id="idea236" data-nb-words="5" data-nb-chars="22">TAPECODE (1, 2, 0, 0);</span></p>
        <p class="chunk" data-nb-ref-number="237" data-nb-words="13" data-nb-chars="47"><span class="idea" data-nb-ref-number="237" id="idea237" data-nb-words="13" data-nb-chars="47">for i: = 1 step 1 until 14 do&nbsp;read (T3B, i, 1);</span></p>
        <p class="chunk" data-nb-ref-number="238" data-nb-words="13" data-nb-chars="47"><span class="idea" data-nb-ref-number="238" id="idea238" data-nb-words="13" data-nb-chars="47">for i: = 1 step 1 until 90 do&nbsp;read (T3A, i, 1);</span></p>
        <p class="chunk" data-nb-ref-number="239" data-nb-words="13" data-nb-chars="48"><span class="idea" data-nb-ref-number="239" id="idea239" data-nb-words="13" data-nb-chars="48">for i: = 1 step 1 until 1260 do&nbsp;read (T2A&nbsp;i, 1);</span></p>
        <p class="chunk" data-nb-ref-number="240" data-nb-words="137" data-nb-chars="897"><span class="idea" data-nb-ref-number="240" id="idea240" data-nb-words="137" data-nb-chars="897">začal chrlit elektronický počítač SAAB závratnou rychlostí, operátorka N. Nová seděla na&nbsp;své židli u&nbsp;velínu a&nbsp;za jejími zády tiše přecházel mladý (25) pán stroje (programátor n.&nbsp;p.&nbsp;Kotex) inženýr Dominik Neuman, očekávaje v&nbsp;klidu, až&nbsp;mu&nbsp;stroj spočítá za&nbsp;půl hodiny jeho program, který Dominik analyzoval, zpracovával a&nbsp;ladil půl roku, Dominik přecházel po&nbsp;speciálně izolované podlaze mezi speciálně izolovanými stěnami pod speciálně izolovaným stropem, ve&nbsp;světle zářivek o&nbsp;konstantním svitu, vzduchem kondicionovaným do&nbsp;konstantní teploty a&nbsp;vlhkosti, tiše našlapoval ve&nbsp;svých sandálech s&nbsp;podrážkou z&nbsp;mechové gumy, v&nbsp;prostých šedých kalhotech a&nbsp;pracovním šedém plášti přímo na&nbsp;nahém snědém těle, cítil hlad, ale nespěchal jej ukojit, při hladu se&nbsp;nejlépe přemýšlí a&nbsp;s&nbsp;nacpaným břichem se&nbsp;dá&nbsp;akorát svalit se&nbsp;do&nbsp;kanafasu. Dominik přistoupil k&nbsp;tiskárně a&nbsp;začetl se&nbsp;do&nbsp;postupujícího řešení své otázky,</span></p>
        <p class="chunk" data-nb-ref-number="241" data-nb-words="3" data-nb-chars="7"><span class="idea" data-nb-ref-number="241" id="idea241" data-nb-words="3" data-nb-chars="7">J: = 1;</span></p>
        <p class="chunk" data-nb-ref-number="242" data-nb-words="9" data-nb-chars="42"><span class="idea" data-nb-ref-number="242" id="idea242" data-nb-words="9" data-nb-chars="42">if&nbsp;stack (count) = 9999 then goto L10 else</span></p>
        <p class="chunk" data-nb-ref-number="243" data-nb-words="8" data-nb-chars="43"><span class="idea" data-nb-ref-number="243" id="idea243" data-nb-words="8" data-nb-chars="43">if&nbsp;stack (count) = 999 then begin printtext</span></p>
        <p class="chunk" data-nb-ref-number="244" data-nb-words="134" data-nb-chars="809"><span class="idea" data-nb-ref-number="244" id="idea244" data-nb-words="134" data-nb-chars="809">odpovídal stroj, skvělý švédský kybernet SAAB, v&nbsp;jazyce <em>algol&nbsp;60</em> (s&nbsp;prvky angličtiny; stejně by&nbsp;mohl odpovídat ve&nbsp;své mateřské švédštině, ruštině nebo jazyce svahili či&nbsp;urdu… ale z&nbsp;tohodle jsme tady už&nbsp;vyrostli), Dominik si&nbsp;přejel špičkou jazyka suché rty, vše je&nbsp;O.&nbsp;K. (nebo dobrý, charašó, gut, bene či&nbsp;jak račte), a&nbsp;nehlučně přešel k&nbsp;velínu, chvíli postál za&nbsp;zády své operátorky, N. Nová byla spolehlivá a&nbsp;přesná skoro jako sám stroj, pod průsvitnou halenkou se&nbsp;jí&nbsp;rýsují snědá sportovní ramena a&nbsp;při pohledu přímo shora vlahé snědé úbočí a&nbsp;temná úžlabinka ňader, Dominik si&nbsp;přejel špičkou jazyka suché rty, je&nbsp;to&nbsp;žena, a&nbsp;popřál si&nbsp;minutu vzrušení a&nbsp;jeho sladkého trnutí, lehce se&nbsp;přimkl tělem k&nbsp;opěradlu operátorčiny židle, a&nbsp;vyplašen náhlou palčivostí prudce vzrostlé touhy přešel rychle opět k&nbsp;tiskárně,</span></p>
        <p class="chunk" data-nb-ref-number="245" data-nb-words="6" data-nb-chars="23"><span class="idea" data-nb-ref-number="245" id="idea245" data-nb-words="6" data-nb-chars="23">L5: count: = count + 1;</span></p>
        <p class="chunk" data-nb-ref-number="246" data-nb-words="7" data-nb-chars="35"><span class="idea" data-nb-ref-number="246" id="idea246" data-nb-words="7" data-nb-chars="35">stack (count): = stack (COUNT + 1);</span></p>
        <p class="chunk" data-nb-ref-number="247" data-nb-words="113" data-nb-chars="751"><span class="idea" data-nb-ref-number="247" id="idea247" data-nb-words="113" data-nb-chars="751">dobrý, SAABe a&nbsp;moment, já&nbsp;se&nbsp;hned vrátím, Dominik rychle prošel svou speciálně izolovanou, odhlučněnou a&nbsp;kondicionovanou místností pod zářivkami (speciální dodávka specializované vídeňské firmy) vydávajícími bezbarvý sterilní svit polštářovanými kovovými dveřmi a&nbsp;krátkou úzkou chodbičkou na&nbsp;tmavé, vlhké, špinavé a&nbsp;děsně otlučené schodiště&nbsp;– ti&nbsp;kreténi ve&nbsp;stupidních procovských kancelářích v&nbsp;prvním patře s&nbsp;velkouzenářskými koberci a&nbsp;palmami jak v&nbsp;řeznické výloze vrzli mne se&nbsp;strojem sem do&nbsp;sklepa ke&nbsp;krysám!&nbsp;– a&nbsp;dalším nedefinovatelným prostorem&nbsp;– rozbitá betonová podlaha, trosky beden a&nbsp;sudů, cáry papírů a&nbsp;pronikavý pach výkalů&nbsp;– vyšel k&nbsp;vratům na&nbsp;nádvoří, oslepen prudkou září letního dne přivřel oči a&nbsp;s&nbsp;rozkoší vnímal sluneční žár na&nbsp;pleti&nbsp;–</span></p>
        <p class="chunk" data-nb-ref-number="248" data-nb-words="40" data-nb-chars="266"><span class="idea" data-nb-ref-number="248" id="idea248" data-nb-words="40" data-nb-chars="266">Náhle „Dzin! Dzin! Bumtaratá!“ závodní kapely Kotexu, na&nbsp;nádvoří davy a&nbsp;hned za&nbsp;vraty přecházejí zpocení tlustí strejci, místní vašnostové, v&nbsp;rukou lejstra svých ukaňhaných projevů… to&nbsp;se&nbsp;oslavuje nová hala, kterou se&nbsp;vašnostové tři roky zuby nehty bránili postavit.</span></p>
        <p class="chunk" data-nb-ref-number="249" data-nb-words="44" data-nb-chars="255"><span class="idea" data-nb-ref-number="249" id="idea249" data-nb-words="44" data-nb-chars="255">Dominik znovu přivřel oči pro poslední sluneční polaskání a&nbsp;vrátil se&nbsp;po&nbsp;schodech dolů zpátky do&nbsp;svého sklepa ke&nbsp;krysám, pohlédl na&nbsp;hodinky, spěšně polkl dvě kostky hroznového cukru a&nbsp;vypil mléko, za&nbsp;deset minut bude výsledek a&nbsp;to už&nbsp;na&nbsp;jídlo nezbude čas.</span></p>
        <p class="chunk" data-nb-ref-number="250" data-nb-words="3" data-nb-chars="7"><span class="idea" data-nb-ref-number="250" id="idea250" data-nb-words="3" data-nb-chars="7">J: = 2;</span></p>
        <p class="chunk" data-nb-ref-number="251" data-nb-words="3" data-nb-chars="11"><span class="idea" data-nb-ref-number="251" id="idea251" data-nb-words="3" data-nb-chars="11">goto L3 end</span></p>
        <p class="chunk" data-nb-ref-number="252" data-nb-words="6" data-nb-chars="23"><span class="idea" data-nb-ref-number="252" id="idea252" data-nb-words="6" data-nb-chars="23">L9: count: = count + 1;</span></p>
        <p class="chunk" data-nb-ref-number="253" data-nb-words="2" data-nb-chars="8"><span class="idea" data-nb-ref-number="253" id="idea253" data-nb-words="2" data-nb-chars="8">goto L2;</span></p>
        <p class="chunk" data-nb-ref-number="254" data-nb-words="3" data-nb-chars="17"><span class="idea" data-nb-ref-number="254" id="idea254" data-nb-words="3" data-nb-chars="17">L10: end program;</span></p>
        <p class="chunk" data-nb-ref-number="255" data-nb-words="172" data-nb-chars="1072"><span class="idea" data-nb-ref-number="255" id="idea255" data-nb-words="172" data-nb-chars="1072">Opřen zády o&nbsp;zeď dílny, stranou slavícího davu, hleděl šéfmontér Stěpa lhostejně na&nbsp;konstrukci obrovité haly, kterou právě dokončil, „…&nbsp;abychom tedy znovu a&nbsp;lépe, poučeni chybami minulosti a&nbsp;rozvíjejíce moderní technologii, zvládli nejnáročnější úkoly ve&nbsp;službách našeho konečného cíle, osvobození člověka,“ kafral do&nbsp;mikrofonu bledej chlap, to&nbsp;bude asi ten jejich zdejší direktor, Trojan nebo jak se&nbsp;zas jmenuje, celej čas zalezlej a&nbsp;až teď si&nbsp;přišel lízat šlehačku, Stěpa si&nbsp;odplivl skrze zuby a&nbsp;nenávistně hleděl na&nbsp;shluk kolem řečnického pódia, vypasený úřednický krysy tady choděj v&nbsp;bílých pláštích jak apatykáři, šašci papíroví, celej den se&nbsp;válejí v&nbsp;kanclech, kde si&nbsp;dali namontovat už&nbsp;i&nbsp;ventilátory, chlastají kafe a&nbsp;kofolu s&nbsp;kusama ledu a&nbsp;nechají se&nbsp;obskakovat těmahle svýma kurvičkama ze&nbsp;školy, po&nbsp;šichtě je&nbsp;klátějí na&nbsp;stolech a&nbsp;nechají si&nbsp;za&nbsp;to&nbsp;proplácet přesčasy&nbsp;– Stěpova tvář bělela, jako by&nbsp;mu&nbsp;všecka krev stékala z&nbsp;obličeje a&nbsp;šíje dolů do&nbsp;těla, hleděl na&nbsp;skupinku smějících se&nbsp;děvčat v&nbsp;bílých pláštích a&nbsp;odhadoval, která pod svým pláštěm má&nbsp;jen podprsenku.</span></p>
        <p class="chunk" data-nb-ref-number="256" data-nb-words="128" data-nb-chars="724"><span class="idea" data-nb-ref-number="256" id="idea256" data-nb-words="128" data-nb-chars="724">Rozvalen na&nbsp;puklém sudu, z&nbsp;něhož vyhřezl asfalt, mhouřil montér Valtr oči před sluncem a&nbsp;rozkošnicky se&nbsp;škrábal na&nbsp;svém kulovitém panděru, tak za&nbsp;pár dní dorazíme todlecto Ústí a&nbsp;jedem do&nbsp;Jablonce, pak do&nbsp;Brna a&nbsp;Ostravy, Ústí není špatný, jenže už&nbsp;tu&nbsp;není ta&nbsp;sranda, co&nbsp;tu&nbsp;bej vala, vůbec srandy ubývá na&nbsp;tomhle zkurveným světě, no&nbsp;co&nbsp;– Valtr už&nbsp;překročil šedesátku a&nbsp;jezdil na&nbsp;montáže už&nbsp;jen pro zábavu (jako Graham Greene na&nbsp;literární kongresy)&nbsp;– však kdo chce, vždycky si&nbsp;nějakou srandu užije… Valtr náhle zpozorněl: dívka v&nbsp;bílém plášti nabízela panstvu kolem mikrofonu tác se&nbsp;sklenkami čehosi, a&nbsp;když už&nbsp;nikdo nechtěl, postavila tác na&nbsp;bednu a&nbsp;ztratila se, Valtr se&nbsp;hbitě sesunul ze&nbsp;svého sudu a&nbsp;kradl se&nbsp;směrem k&nbsp;tácu.</span></p>
        <p class="chunk" data-nb-ref-number="257" data-nb-words="181" data-nb-chars="1125"><span class="idea" data-nb-ref-number="257" id="idea257" data-nb-words="181" data-nb-chars="1125">Po&nbsp;skončení oslavy zůstal mladý montér Limon nahoře na&nbsp;konstrukci haly, kam ráno vyšplhal upevnit slavnostní májku. Svlékl si&nbsp;košili, polonahý ulehl na&nbsp;traverzu širokou právě jako jeho úzké chlapecké tělo a&nbsp;nastavoval je&nbsp;slunci. Vážnou starost mu&nbsp;působily drobné červené vřídky vyrážející porůznu po&nbsp;těle, podle chlapů je&nbsp;to&nbsp;tím, že&nbsp;Limonovi chybí „častý a&nbsp;hojný pohlavní styk“. Limon si&nbsp;jej nebyl s&nbsp;to zatím opatřit, ale věřil, že&nbsp;slunce mu&nbsp;vyčistí pleť, chtěl být čistý a&nbsp;krásný pro dívku, po&nbsp;níž toužil… Jmenuje se&nbsp;Yveta, je&nbsp;čistá a&nbsp;krásná, má&nbsp;zlaté vlasy a&nbsp;jemnou bledou pleť s&nbsp;prosvítajícími modrými žilkami… Limon si&nbsp;opřel hlavu o&nbsp;kolmou traverzu a&nbsp;začal si&nbsp;tiše hrát na&nbsp;svou malou odřenou foukací harmoniku, v&nbsp;rámu traverz natřených antikorozní ohnivě červenou barvou a&nbsp;jeho lesklého zpoceného těla s&nbsp;dvěma hroty ztopořelých prsních bradavek zářila ozářená kadeřavě zelená stráň protějšího střížovického vrchu jako horká zelená kožešina pod rozžhavenou oblohou, Limon si&nbsp;přitáhl polovypitou láhev mléka a&nbsp;hltavě ji&nbsp;dorazil&nbsp;– vypadalo to, jako by&nbsp;veliký ohryzek jeho hubeného hrdla vystupoval z&nbsp;úpatí stráně až&nbsp;do&nbsp;nebe.</span></p>
        <p class="chunk" data-nb-ref-number="258" data-nb-words="154" data-nb-chars="932"><span class="idea" data-nb-ref-number="258" id="idea258" data-nb-words="154" data-nb-chars="932">Za&nbsp;jekotu sirény se&nbsp;mužská svobodárna v&nbsp;suterénu rychle zaplnila, v&nbsp;matném světle zamřížovaných lamp a&nbsp;bělavých útržcích páry lomoz, hřmot a&nbsp;smích, nazí muži běhali po&nbsp;mokrých dlaždičkách a&nbsp;cpali se&nbsp;do&nbsp;sprchovacích boxů, ke&nbsp;každé růžici sprchy se&nbsp;drala desítka paží a&nbsp;vodní provázky pleskaly na&nbsp;strkající se&nbsp;svalnatá ramena, zploštělé do&nbsp;lesklého filmu se&nbsp;řinuly po&nbsp;zádech a&nbsp;prsou a&nbsp;stříbřitě se&nbsp;perlily na&nbsp;stehnech a&nbsp;pohlavích, Stěpa stál nehnutě jak kůl a&nbsp;voda mu&nbsp;crčela po&nbsp;mokrých slepených vlasech, Valtr se&nbsp;zvolna otáčel chrochtaje slastí a&nbsp;chlapec Limon poskakoval na&nbsp;svých jankovitých nohou, jako by&nbsp;tančil, Dominik se&nbsp;prodral k&nbsp;ventilům sprchy, skryl je&nbsp;svým tělem a&nbsp;energicky jimi zatočil, plastiková růžice nad hlavami hloučku v&nbsp;boxu vyhekla, zatřásla se&nbsp;a&nbsp;začala chrlit ledově studenou vodu, muži se&nbsp;s&nbsp;klením hrnuli do&nbsp;jiných boxů a&nbsp;Dominik se&nbsp;sprchoval luxusně sám… dokud neodhalen jeho trik, ale to&nbsp;se&nbsp;už&nbsp;třel ručníkem.</span></p>
        <p class="chunk" data-nb-ref-number="259" data-nb-words="111" data-nb-chars="690"><span class="idea" data-nb-ref-number="259" id="idea259" data-nb-words="111" data-nb-chars="690">Žárem brutálního červencového slunce rozžhaven spadový béžový prach naší ulice jak duny písku v&nbsp;asijské poušti, musí přijít bouřka, pořádná bouře s&nbsp;blesky, hromy a&nbsp;průtrží&nbsp;– ve&nbsp;své přízemní místnosti domu čp.&nbsp;2000 („pokoj hostí“ aneb „montércimra“ pro přechodné ubytování montérů, kde už&nbsp;druhý rok čekáme, až&nbsp;se&nbsp;uvolní něco nahoře) se&nbsp;Dominik posadil na&nbsp;svou červenou válendu, bylo jich tu&nbsp;pět a&nbsp;pak už&nbsp;jen pět skříněk na&nbsp;lůžkoviny, jejich horní plochy coby noční stolky, společná světlá skříň s&nbsp;dveřmi potaženými syntetickou bílou kůží, jediné červené křeslo u&nbsp;stolku se&nbsp;skleněnou deskou, na&nbsp;ní&nbsp;vázička z&nbsp;hutnického skla, na&nbsp;zdi vodovod s&nbsp;výlevkou a&nbsp;reprodukce Renoirových Milenců v&nbsp;trávě.</span></p>
        <p class="chunk" data-nb-ref-number="260" data-nb-words="96" data-nb-chars="581"><span class="idea" data-nb-ref-number="260" id="idea260" data-nb-words="96" data-nb-chars="581">Palčivé slunce pere do&nbsp;okna. Nad plechovou římsou se&nbsp;tetelí žhavý vzduch a&nbsp;otevřeným oknem vniká dovnitř béžový prach zviřovaný těžkými náklaďáky a&nbsp;nasládlý pach dehtu tajících střech&nbsp;– v&nbsp;místnosti může být skoro 30 °C&nbsp;– Dominik se&nbsp;svlékl donaha a&nbsp;s&nbsp;povzdechem strkal co&nbsp;mohl ze&nbsp;svého těla nad výlevku pod roztočený vodní kohoutek. Když jej pak zavřel, zaznělo do&nbsp;žáru místnosti od&nbsp;stropu měkké stříbrné ševelení jakoby deště padajícího kdesi nedostupně vysoko… Trojanovi v&nbsp;prvním patře se&nbsp;sprchují. A&nbsp;pan soudruh ředitel Trojan nám sdělil, že&nbsp;koupelna se&nbsp;sem dolů prostě nevejde&nbsp;–</span></p>
        <p class="chunk" data-nb-ref-number="261" data-nb-words="75" data-nb-chars="544"><span class="idea" data-nb-ref-number="261" id="idea261" data-nb-words="75" data-nb-chars="544">Dominik vytáhl z&nbsp;poloprázdného plastikového kufru pod postelí, schraňujícího veškerý jeho majetek (osm košil, z&nbsp;toho čtyři dederonové, něco ponožek nejdoucích vždy do&nbsp;páru, deset knih a&nbsp;nejcennější vlastnictví získané za&nbsp;polovinu diet při studijní návštěvě výrobce počítače ve&nbsp;Svédsku: čínská dýka se&nbsp;stříbrnou rytou rukojetí), ušmudlaný Kinseyho „Report“ o&nbsp;pohlavním chování ženy a&nbsp;začetl se&nbsp;do&nbsp;argumentace pro předmanželské milostné hry vedoucí k&nbsp;orgasmu: statistika dokládá, že&nbsp;jejich provozování zvyšuje procento pohlavně ukojených manželů.</span></p>
        <p class="chunk" data-nb-ref-number="262" data-nb-words="180" data-nb-chars="1049"><span class="idea" data-nb-ref-number="262" id="idea262" data-nb-words="180" data-nb-chars="1049">Vtom už&nbsp;za&nbsp;dveřmi tartas a&nbsp;ryk, montéři dorazili domů oklikou přes hospodu Na&nbsp;vinklu, rozjaření a&nbsp;zpocení ze&nbsp;sebe shazují oděv (chlapec Limon prvotřídně šitý oblek a&nbsp;košili z&nbsp;holandského nylonu se&nbsp;silným proužkem, Stěpa a&nbsp;Valtr své málokdy převlékané montérky), povykují&nbsp;– v&nbsp;místnosti je&nbsp;30 °C&nbsp;– a&nbsp;už se&nbsp;zas skládají na&nbsp;pivo, nejmladší Limon bere „džbánek“ (tak říkáme plechovému dvacetilitrovému kanystru) a&nbsp;běží jen v&nbsp;trenkách do&nbsp;hospody, chladné pivo po&nbsp;litrech z&nbsp;plechu podávaného z&nbsp;ruky do&nbsp;ruky, k&nbsp;tomu horké uzené maso servírované přímo v&nbsp;kastrolu, z&nbsp;něhož se&nbsp;jen vylije voda, a&nbsp;zpěv, po&nbsp;nahých prsou a&nbsp;loktech leskle prýští tuk, Valtr s&nbsp;potěšením řve a&nbsp;nepozorovaně tahá z&nbsp;kapsy Limonových kalhot zlatě eloxovaný hliníkový zapalovač, zrudlý Stěpa dupe do&nbsp;taktu a&nbsp;palcem si&nbsp;spojuje kapky potu do&nbsp;potůčku středem své hrudi nyní již prokrvené do&nbsp;barvy syrového masa a&nbsp;chlapec Limon hraje na&nbsp;svou harmoniku stále divočeji, v&nbsp;přestávkách řeč o&nbsp;ženách, až&nbsp;vzduch houstne&nbsp;– v&nbsp;místnosti je&nbsp;jistě hodně přes 30 °C&nbsp;– Dominik pohlédl na&nbsp;hodinky a&nbsp;vstal.</span></p>
        <p class="chunk" data-nb-ref-number="263" data-nb-words="7" data-nb-chars="42"><span class="idea" data-nb-ref-number="263" id="idea263" data-nb-words="7" data-nb-chars="42">„Jdeš s&nbsp;Yvetou&nbsp;–“ zašeptal Limon dychtivě.</span></p>
        <p class="chunk" data-nb-ref-number="264" data-nb-words="84" data-nb-chars="502"><span class="idea" data-nb-ref-number="264" id="idea264" data-nb-words="84" data-nb-chars="502">Nastrojen do&nbsp;nejlepší ze&nbsp;svých dederonových košil (jen levý cíp límečku se&nbsp;už&nbsp;začíná třepit), pod krkem rudou kravatu, oblek expresně vyčištěn a&nbsp;polobotky vojensky ošetřeny tak, že&nbsp;v&nbsp;nich víc krému než vlastní kůže, a&nbsp;leštění pak trvalo snad hodinu&nbsp;– na&nbsp;terase restaurace Větruše si&nbsp;Dominik Neuman povytáhl manžetu s&nbsp;černým knoflíčkem (za 9 tuzexových bonů), zlehka upil červeného vína a&nbsp;šťastně se&nbsp;usmál na&nbsp;svůj protějšek: Yveta (dcera ředitele Trojana) je&nbsp;dívka jak z&nbsp;magazínu a&nbsp;dráždivá jak ze&nbsp;<em>snu&nbsp;–</em></span></p>
        <p class="chunk" data-nb-ref-number="265" data-nb-words="69" data-nb-chars="433"><span class="idea" data-nb-ref-number="265" id="idea265" data-nb-words="69" data-nb-chars="433">„…&nbsp;takže Evropu jsme už&nbsp;celkem projeli. Ale skutečnej thrill má&nbsp;pro mě&nbsp;jih, víš, byli jsme s&nbsp;Čedokem v&nbsp;Turecku a&nbsp;autokarem projížděli Cařihrad, tam je&nbsp;ti&nbsp;třeba na&nbsp;jednom maličkým plácku namačkaných tolik žebráků, že&nbsp;je&nbsp;absolutně vyloučený, aby každej z&nbsp;nich dostal třeba jenom halíř…,“ Yveta nenuceně žvatlala a&nbsp;ze safíru jejího platinového prstenu (tak za&nbsp;tři Dominikovy měsíční platy) pohlcený paprsek vystřelil světelný modrý šíp.</span></p>
        <p class="chunk" data-nb-ref-number="266" data-nb-words="40" data-nb-chars="227"><span class="idea" data-nb-ref-number="266" id="idea266" data-nb-words="40" data-nb-chars="227">„Dívat se&nbsp;na&nbsp;žebráky z&nbsp;autokaru mercedes s&nbsp;rádiem, ledničkou a&nbsp;air-condition?&nbsp;– Já&nbsp;projel Evropu sice jen autostopem, ale taky nenašel nic, co&nbsp;by&nbsp;mě&nbsp;nadchlo,“ řekl Dominik a&nbsp;jeho hlas náhle ožil: „Pro mě&nbsp;by&nbsp;měla thrill Kanada…“</span></p>
        <p class="chunk" data-nb-ref-number="267" data-nb-words="29" data-nb-chars="161"><span class="idea" data-nb-ref-number="267" id="idea267" data-nb-words="29" data-nb-chars="161">„Já bych chtěla tisíckrát radši stopem než naším fárem s&nbsp;taťkou a&nbsp;mamkou… s&nbsp;nima je&nbsp;šílená otrava. Chtěla bych jen tak… jak dneska jezdějí po&nbsp;Evropě mladý lidi…“</span></p>
        <p class="chunk" data-nb-ref-number="268" data-nb-words="34" data-nb-chars="200"><span class="idea" data-nb-ref-number="268" id="idea268" data-nb-words="34" data-nb-chars="200">„Takoví ti, co&nbsp;mají bohatého papínka a&nbsp;otevřené konto v&nbsp;nějaké hodně velké bance, která má&nbsp;všude filiálky… Bohatého papínka sice máš&nbsp;– ale pro takovýhle trip by&nbsp;musel být bohatý ve&nbsp;směnitelné valutě.“</span></p>
        <p class="chunk" data-nb-ref-number="269" data-nb-words="15" data-nb-chars="71"><span class="idea" data-nb-ref-number="269" id="idea269" data-nb-words="15" data-nb-chars="71">„Byla bych živá jen z&nbsp;ovoce a&nbsp;z&nbsp;mlíka… Chodila bych v&nbsp;džínsech a&nbsp;bosá…“</span></p>
        <p class="chunk" data-nb-ref-number="270" data-nb-words="3" data-nb-chars="11"><span class="idea" data-nb-ref-number="270" id="idea270" data-nb-words="3" data-nb-chars="11">„A&nbsp;v&nbsp;zimě?“</span></p>
        <p class="chunk" data-nb-ref-number="271" data-nb-words="25" data-nb-chars="132"><span class="idea" data-nb-ref-number="271" id="idea271" data-nb-words="25" data-nb-chars="132">„Pořád za&nbsp;slunkem… z&nbsp;Holandska do&nbsp;Francie, pak do&nbsp;Itálie nebo Španělska a&nbsp;pak do&nbsp;Afriky… s&nbsp;partou mladých lidí, co&nbsp;je&nbsp;s&nbsp;nima dobře…“</span></p>
        <p class="chunk" data-nb-ref-number="272" data-nb-words="42" data-nb-chars="224"><span class="idea" data-nb-ref-number="272" id="idea272" data-nb-words="42" data-nb-chars="224">„Bylo by&nbsp;to&nbsp;prima jet od&nbsp;jedné mely ke&nbsp;druhé, a&nbsp;kde by&nbsp;nebyla, tam ji&nbsp;zařídit: v&nbsp;Berlíně vytloukat okna a&nbsp;výkladní skříně, v&nbsp;Paříži trhat dlažební kostky a&nbsp;stavět barikády, v&nbsp;Římě povalit tramvaj a&nbsp;zapalovat auta na&nbsp;ulici&nbsp;–“</span></p>
        <p class="chunk" data-nb-ref-number="273" data-nb-words="15" data-nb-chars="80"><span class="idea" data-nb-ref-number="273" id="idea273" data-nb-words="15" data-nb-chars="80">„Já myslela spíš dělat hezký věci… sedět na&nbsp;slunku, zpívat a&nbsp;hrát a&nbsp;milovat se…“</span></p>
        <p class="chunk" data-nb-ref-number="274" data-nb-words="9" data-nb-chars="40"><span class="idea" data-nb-ref-number="274" id="idea274" data-nb-words="9" data-nb-chars="40">„Ale to&nbsp;můžem i&nbsp;tady v&nbsp;Ústí nad Labem?…“</span></p>
        <p class="chunk" data-nb-ref-number="275" data-nb-words="2" data-nb-chars="14"><span class="idea" data-nb-ref-number="275" id="idea275" data-nb-words="2" data-nb-chars="14">„Pojď tančit.“</span></p>
        <p class="chunk" data-nb-ref-number="276" data-nb-words="23" data-nb-chars="142"><span class="idea" data-nb-ref-number="276" id="idea276" data-nb-words="23" data-nb-chars="142">(Tanec: konvenční silent-block mezi jídlem a&nbsp;souloží.) „Jsi zde se&nbsp;mnou na&nbsp;parketu, nebo v&nbsp;ringu?“ usmála se&nbsp;Yveta v&nbsp;Dominikově tuhém sevření.</span></p>
        <p class="chunk" data-nb-ref-number="277" data-nb-words="5" data-nb-chars="26"><span class="idea" data-nb-ref-number="277" id="idea277" data-nb-words="5" data-nb-chars="26">„Jsem zde prostě s&nbsp;tebou.“</span></p>
        <p class="chunk" data-nb-ref-number="278" data-nb-words="6" data-nb-chars="26"><span class="idea" data-nb-ref-number="278" id="idea278" data-nb-words="6" data-nb-chars="26">„Dělá se&nbsp;mi&nbsp;z&nbsp;toho horko.“</span></p>
        <p class="chunk" data-nb-ref-number="279" data-nb-words="12" data-nb-chars="60"><span class="idea" data-nb-ref-number="279" id="idea279" data-nb-words="12" data-nb-chars="60">„Mně už&nbsp;bylo hned ráno v&nbsp;posteli, když jsem na&nbsp;tebe myslel.“</span></p>
        <p class="chunk" data-nb-ref-number="280" data-nb-words="33" data-nb-chars="174"><span class="idea" data-nb-ref-number="280" id="idea280" data-nb-words="33" data-nb-chars="174">„Takže jsi vstal, zacvičil si, šel do&nbsp;práce, oholil ses, tady se&nbsp;najedl a&nbsp;napil, teď se&nbsp;mnou tančíš… a&nbsp;díváš se&nbsp;mi&nbsp;za&nbsp;zády na&nbsp;hodinky, co&nbsp;všecko musíš ještě dneska stihnout…“</span></p>
        <p class="chunk" data-nb-ref-number="281" data-nb-words="12" data-nb-chars="80"><span class="idea" data-nb-ref-number="281" id="idea281" data-nb-words="12" data-nb-chars="80">„Máš pravdu. Tohoto odpoledne je&nbsp;přece škoda na&nbsp;stupidní trdlo­vání na&nbsp;parketu…“</span></p>
        <p class="chunk" data-nb-ref-number="282" data-nb-words="15" data-nb-chars="81"><span class="idea" data-nb-ref-number="282" id="idea282" data-nb-words="15" data-nb-chars="81">„Takže mi&nbsp;teď navrhneš procházku, u&nbsp;prvního stromu mě&nbsp;políbíš a&nbsp;hned za&nbsp;druhým&nbsp;–“</span></p>
        <p class="chunk" data-nb-ref-number="283" data-nb-words="7" data-nb-chars="50"><span class="idea" data-nb-ref-number="283" id="idea283" data-nb-words="7" data-nb-chars="50">„Kousek dál mám vyhlídnuté takové hezké místečko…“</span></p>
        <p class="chunk" data-nb-ref-number="284" data-nb-words="14" data-nb-chars="85"><span class="idea" data-nb-ref-number="284" id="idea284" data-nb-words="14" data-nb-chars="85">„Vyhlídnuté… Tak pojď honem, mě&nbsp;totiž neurotizuje, když tě&nbsp;tak zjevně okrádám o&nbsp;čas.“</span></p>
        <p class="chunk" data-nb-ref-number="285" data-nb-words="14" data-nb-chars="84"><span class="idea" data-nb-ref-number="285" id="idea285" data-nb-words="14" data-nb-chars="84">Za&nbsp;asfaltovou vozovkou zařval temný les, v&nbsp;něm vlahý dolík pro tělo modré princezny.</span></p>
        <p class="chunk" data-nb-ref-number="286" data-nb-words="3" data-nb-chars="21"><span class="idea" data-nb-ref-number="286" id="idea286" data-nb-words="3" data-nb-chars="21">„Má krásná antilopo…“</span></p>
        <p class="chunk" data-nb-ref-number="287" data-nb-words="6" data-nb-chars="35"><span class="idea" data-nb-ref-number="287" id="idea287" data-nb-words="6" data-nb-chars="35">„Můj vzteklej vlku… Au! To&nbsp;bolelo!“</span></p>
        <p class="chunk" data-nb-ref-number="288" data-nb-words="6" data-nb-chars="25"><span class="idea" data-nb-ref-number="288" id="idea288" data-nb-words="6" data-nb-chars="25">„Mám tě&nbsp;tak šíleně rád&nbsp;–“</span></p>
        <p class="chunk" data-nb-ref-number="289" data-nb-words="8" data-nb-chars="45"><span class="idea" data-nb-ref-number="289" id="idea289" data-nb-words="8" data-nb-chars="45">„Mluví z&nbsp;tebe… velkej hlad. A&nbsp;láska maličká…“</span></p>
        <p class="chunk" data-nb-ref-number="290" data-nb-words="12" data-nb-chars="53"><span class="idea" data-nb-ref-number="290" id="idea290" data-nb-words="12" data-nb-chars="53">„Slova, slova, slova&nbsp;– kdo to&nbsp;řekl? To&nbsp;je&nbsp;fuk. Poď&nbsp;–“</span></p>
        <p class="chunk" data-nb-ref-number="291" data-nb-words="35" data-nb-chars="178"><span class="idea" data-nb-ref-number="291" id="idea291" data-nb-words="35" data-nb-chars="178">„Dominiku… ty&nbsp;víš, že&nbsp;se&nbsp;s&nbsp;tebou chci milovat. Ale proč mi&nbsp;v&nbsp;tom bráníš? I&nbsp;sobě. Máš studenej nos, vlku, to&nbsp;jen břicho máš horký. Chci dělat lásku&nbsp;– ale ne&nbsp;řezničinu, proboha!&nbsp;–“</span></p>
        <p class="chunk" data-nb-ref-number="292" data-nb-words="13" data-nb-chars="71"><span class="idea" data-nb-ref-number="292" id="idea292" data-nb-words="13" data-nb-chars="71">„Slova, slova, slova&nbsp;– Shakespeare. To&nbsp;byl přece básník, ne? Tak poď&nbsp;–“</span></p>
        <p class="chunk" data-nb-ref-number="293" data-nb-words="13" data-nb-chars="71"><span class="idea" data-nb-ref-number="293" id="idea293" data-nb-words="13" data-nb-chars="71">„My se&nbsp;dneska spolu ještě ani nezasmáli… a&nbsp;láska je&nbsp;přece veselá věc?…“</span></p>
        <p class="chunk" data-nb-ref-number="294" data-nb-words="7" data-nb-chars="43"><span class="idea" data-nb-ref-number="294" id="idea294" data-nb-words="7" data-nb-chars="43">„Příště půjdem teda na&nbsp;veselohru. Teď poď.“</span></p>
        <p class="chunk" data-nb-ref-number="295" data-nb-words="29" data-nb-chars="159"><span class="idea" data-nb-ref-number="295" id="idea295" data-nb-words="29" data-nb-chars="159">„Nemusíš to&nbsp;tak namáhavě maskovat, že&nbsp;se&nbsp;díváš na&nbsp;hodinky. Podívej se&nbsp;na&nbsp;moje… ještě není ani půlnoc… Ach, ty&nbsp;musíš zítra ráno vstávat do&nbsp;práce, viď… V&nbsp;kolik?“</span></p>
        <p class="chunk" data-nb-ref-number="296" data-nb-words="2" data-nb-chars="8"><span class="idea" data-nb-ref-number="296" id="idea296" data-nb-words="2" data-nb-chars="8">„V&nbsp;pět.“</span></p>
        <p class="chunk" data-nb-ref-number="297" data-nb-words="4" data-nb-chars="21"><span class="idea" data-nb-ref-number="297" id="idea297" data-nb-words="4" data-nb-chars="21">„Já třeba v&nbsp;poledne.“</span></p>
        <p class="chunk" data-nb-ref-number="298" data-nb-words="8" data-nb-chars="37"><span class="idea" data-nb-ref-number="298" id="idea298" data-nb-words="8" data-nb-chars="37">„Proč mi&nbsp;to&nbsp;říkáš? Já&nbsp;to&nbsp;stejně vím.“</span></p>
        <p class="chunk" data-nb-ref-number="299" data-nb-words="5" data-nb-chars="33"><span class="idea" data-nb-ref-number="299" id="idea299" data-nb-words="5" data-nb-chars="33">„Třeba abych tě&nbsp;trochu naštvala…“</span></p>
        <p class="chunk" data-nb-ref-number="300" data-nb-words="5" data-nb-chars="28"><span class="idea" data-nb-ref-number="300" id="idea300" data-nb-words="5" data-nb-chars="28">„To se&nbsp;ti&nbsp;povedlo. Pořádně.“</span></p>
        <p class="chunk" data-nb-ref-number="301" data-nb-words="8" data-nb-chars="53"><span class="idea" data-nb-ref-number="301" id="idea301" data-nb-words="8" data-nb-chars="53">„Nebo abych trochu nakopla tvou samčí drzou jistotu…“</span></p>
        <p class="chunk" data-nb-ref-number="302" data-nb-words="5" data-nb-chars="27"><span class="idea" data-nb-ref-number="302" id="idea302" data-nb-words="5" data-nb-chars="27">„To se&nbsp;ti&nbsp;nepovede. Nikdy.“</span></p>
        <p class="chunk" data-nb-ref-number="303" data-nb-words="41" data-nb-chars="229"><span class="idea" data-nb-ref-number="303" id="idea303" data-nb-words="41" data-nb-chars="229">„Nebo abychom se&nbsp;konečně už&nbsp;jednou zasmáli?… Tak odpusť. A&nbsp;tak když už&nbsp;jsi dnes tedy vstal, byl v&nbsp;práci, oholil se, najedl se&nbsp;a&nbsp;napil, zatančil si&nbsp;– tak teda poď. Jen poslední přáníčko před věcí: udělej nějakej, jakejkoliv vtip…“</span></p>
        <p class="chunk" data-nb-ref-number="304" data-nb-words="88" data-nb-chars="468"><span class="idea" data-nb-ref-number="304" id="idea304" data-nb-words="88" data-nb-chars="468">Dominik hleděl na&nbsp;Yvetinu tvář zvrácenou k&nbsp;sobě, tisknul ji&nbsp;k&nbsp;sobě rukama, tělem i&nbsp;nohama, ale ta&nbsp;cizí holka je&nbsp;kdesi tisíc kilometrů odtud&nbsp;– z&nbsp;čeho ti&nbsp;to&nbsp;tak zmodrala krev, Yvette, že&nbsp;potřebuješ vtipkovat před požárem, copak není vrchol poezie sám žár… Já&nbsp;měl spousty holek a&nbsp;ještě spoustu budu mít, z&nbsp;té minulé spousty si&nbsp;už&nbsp;sotva co&nbsp;pamatuji, a&nbsp;to jsme dělali věci!… Z&nbsp;tebe si&nbsp;budu pamatovat&nbsp;– a&nbsp;to se&nbsp;nezapomíná nikdy&nbsp;– že&nbsp;jsem schopen vyhrát totálně už&nbsp;nade vším.</span></p>
        <p class="chunk" data-nb-ref-number="305" data-nb-words="88" data-nb-chars="436"><span class="idea" data-nb-ref-number="305" id="idea305" data-nb-words="88" data-nb-chars="436">„Tak tedy,“ zasmál se&nbsp;Dominik a&nbsp;spíš to&nbsp;znělo, jako by&nbsp;odkašlával, „vtípek pro Yvetku: byl jednou jeden mladej muž, ten hned od&nbsp;rána už&nbsp;v&nbsp;posteli myslel na&nbsp;jednu mladou holku, načež vstal, šel do&nbsp;práce, oholil se, najedl se&nbsp;s&nbsp;ní a&nbsp;napil, pak s&nbsp;ní tančil a&nbsp;líbal se&nbsp;s&nbsp;ní&nbsp;– a&nbsp;když ji&nbsp;už&nbsp;pokládal na&nbsp;zem, začlo mu&nbsp;jí&nbsp;být líto, jaká je&nbsp;ona cimprlich, načež jí&nbsp;zavolal taxíka a&nbsp;poslal ji&nbsp;papínkovi domů. Tak poď&nbsp;– ale ne… Zavolat ten taxík!“</span></p>
        <p class="chunk" data-nb-ref-number="306" data-nb-words="13" data-nb-chars="58"><span class="idea" data-nb-ref-number="306" id="idea306" data-nb-words="13" data-nb-chars="58">„Ale já&nbsp;nechci taxík&nbsp;– ještě ne. Já&nbsp;teď chci být s&nbsp;tebou…“</span></p>
        <p class="chunk" data-nb-ref-number="307" data-nb-words="9" data-nb-chars="50"><span class="idea" data-nb-ref-number="307" id="idea307" data-nb-words="9" data-nb-chars="50">„Ale já&nbsp;už&nbsp;ne. Snad někdy jindy… dostanu-li chuť.“</span></p>
        <p class="chunk" data-nb-ref-number="308" data-nb-words="56" data-nb-chars="334"><span class="idea" data-nb-ref-number="308" id="idea308" data-nb-words="56" data-nb-chars="334">V&nbsp;šatně restaurace objednal Dominik z&nbsp;města taxík, a&nbsp;když vůz přijel, otevřel Dominik s&nbsp;posměšnou dvorností Yvetě dvířka a&nbsp;houkl šoférovi adresu našeho domu, „Ty půjdeš pěšky?…“ řekla Yveta tiše. „To abych nemusel platit,“ ušklíbl se&nbsp;na&nbsp;ni&nbsp;Dominik, „nejsem na&nbsp;tom totiž tak dobře jako tvůj papínek&nbsp;–“ a&nbsp;zabouchl dvířka jak víko rakve.</span></p>
        <p class="chunk" data-nb-ref-number="309" data-nb-words="153" data-nb-chars="910"><span class="idea" data-nb-ref-number="309" id="idea309" data-nb-words="153" data-nb-chars="910">A&nbsp;teď snad ještě trochu náhradního sportu před spaním&nbsp;– nějak se&nbsp;chlap unavit musí&nbsp;– Dominik zvedl pěsti k&nbsp;prsům a&nbsp;volným krokem se&nbsp;rozběhl po&nbsp;stříbročerně tygrovaném asfaltu dolů k&nbsp;městu, ahoj, hvězdičky nahoře, a&nbsp;ahoj, světýlka dole, vy&nbsp;nahoře jste sice hezký, ale trochu z&nbsp;ruky, understood, a&nbsp;tak já&nbsp;se&nbsp;holt spokojím s&nbsp;těmi tady dole, nepochybně se&nbsp;dožiji raketových víkendů na&nbsp;Měsíci, ale do&nbsp;té&nbsp;doby si&nbsp;nehodlám sedět zadkem na&nbsp;rukách, tady je&nbsp;toho dělat ještě pořád až&nbsp;až, na&nbsp;týhle starý chladnoucí hvězdě, která ještě pořád stojí za&nbsp;kompletní vypálení a&nbsp;postavení zgruntu znova a&nbsp;už pořádně, <em>města ze&nbsp;skla a&nbsp;hliníku Rozložená kolem modrých a&nbsp;pitných řek Každému vilku otáčející se&nbsp;verandou za&nbsp;sluncem Elektronické dálnice dodávající autům proud koly Před večeří sportovní raketou k&nbsp;moři Zákaz používání plavek A&nbsp;víc studentek sexu než filozofie</em>&nbsp;– Dominik postupoval k&nbsp;městu po&nbsp;asfaltu, betonu a&nbsp;dláždění.</span></p>
        <p class="chunk" data-nb-ref-number="310" data-nb-words="20" data-nb-chars="118"><span class="idea" data-nb-ref-number="310" id="idea310" data-nb-words="20" data-nb-chars="118">Po&nbsp;půlnoci už&nbsp;tramvaje nejezdí, a&nbsp;tedy ještě hodinu pěšky&nbsp;– náhle vyčerpán vlekl se&nbsp;Dominik dál nocí vrávoraje únavou.</span></p>
        <p class="chunk" data-nb-ref-number="311" data-nb-words="14" data-nb-chars="99"><span class="idea" data-nb-ref-number="311" id="idea311" data-nb-words="14" data-nb-chars="99">„Mladý pane,“ řekl elegantní chlápek nad otevřenou kapotou simky, „mohl byste mě&nbsp;trochu roztlačit?“</span></p>
        <p class="chunk" data-nb-ref-number="312" data-nb-words="24" data-nb-chars="124"><span class="idea" data-nb-ref-number="312" id="idea312" data-nb-words="24" data-nb-chars="124">„Dobrý, ale vy&nbsp;byste mě&nbsp;pak mohl hodit domů… máte to&nbsp;po&nbsp;směru a&nbsp;sotva pět minut…,“ prosil Dominik táhnoucí už&nbsp;nohy za&nbsp;sebou.</span></p>
        <p class="chunk" data-nb-ref-number="313" data-nb-words="18" data-nb-chars="83"><span class="idea" data-nb-ref-number="313" id="idea313" data-nb-words="18" data-nb-chars="83">„Ale to&nbsp;víte, a&nbsp;velice rád! Tak já&nbsp;na&nbsp;to&nbsp;šlápnu, a&nbsp;když budete tak velice laskav&nbsp;–“</span></p>
        <p class="chunk" data-nb-ref-number="314" data-nb-words="46" data-nb-chars="289"><span class="idea" data-nb-ref-number="314" id="idea314" data-nb-words="46" data-nb-chars="289">Chlápek skočil do&nbsp;auťáku a&nbsp;Dominik začal vzadu tlačit, motor nechtěl dlouho naskočit a&nbsp;zalit potem dřel se&nbsp;vzadu Dominik jak galejník, když tlačil fáro v&nbsp;běhu stále rychlejším&nbsp;– najednou prcprcprc-hú-hú-hú, auťák pšoukl Dominikovi do&nbsp;tváře výfukový čmoud a&nbsp;už uháněl pryč… prostě si&nbsp;odjel.</span></p>
        <p class="chunk" data-nb-ref-number="315" data-nb-words="93" data-nb-chars="588"><span class="idea" data-nb-ref-number="315" id="idea315" data-nb-words="93" data-nb-chars="588">To&nbsp;snad byl už&nbsp;příliš dlouhý ten dnešní dvacetihodinový den a&nbsp;příliš zklamání či&nbsp;to&nbsp;baterie trpělivosti už&nbsp;prostě vybita nebo to&nbsp;nahromaděná zášť uvolněná malou jiskérkou se&nbsp;rozpoutává explozí a&nbsp;její láva si&nbsp;propaluje řečiště zemí&nbsp;– Dominik běžel nocí a&nbsp;řval by, kdyby mu&nbsp;ještě zbýval dech, takto jen chraptěl jako příbojová vlna na&nbsp;protitekoucích oblázcích, jako by&nbsp;se&nbsp;divoké zvíře rozlítilo v&nbsp;ocelové síti jeho neúprosně matematického intelektu a&nbsp;svými skoky ji&nbsp;rozvlnilo do&nbsp;běsnícího zmítání, každým seknutím pracky se&nbsp;vydouvá bizarně krutá hrana ven ostřím napjatých ocelových strun&nbsp;–</span></p>
        <p class="chunk" data-nb-ref-number="316" data-nb-words="26" data-nb-chars="145"><span class="idea" data-nb-ref-number="316" id="idea316" data-nb-words="26" data-nb-chars="145">„…&nbsp;takže ty&nbsp;ses s&nbsp;Yvetou Trojanovou vážně rozešel?…“ ujišťoval se&nbsp;znovu a&nbsp;znovu rychle procitnuvší Limon a&nbsp;oči se&nbsp;mu&nbsp;vlhce leskly v&nbsp;šeru svítání.</span></p>
        <p class="chunk" data-nb-ref-number="317" data-nb-words="75" data-nb-chars="391"><span class="idea" data-nb-ref-number="317" id="idea317" data-nb-words="75" data-nb-chars="391">„Úplně vážně a&nbsp;teď ti&nbsp;ji&nbsp;předám i&nbsp;s&nbsp;papíry. S&nbsp;ní je&nbsp;to&nbsp;strašně jednoduchý: válej se&nbsp;s&nbsp;ní někde na&nbsp;plovárně na&nbsp;dece, udělej třicet fórů, zahraj jí&nbsp;na&nbsp;tu&nbsp;svou harmošku, a&nbsp;ona ti&nbsp;sama roztáhne nohy. A&nbsp;napusť do&nbsp;ní&nbsp;plnej zásobník a&nbsp;neboj, ona na&nbsp;tobě alimenty chtít nebude.“ Až&nbsp;do&nbsp;samého rána se&nbsp;Limon odborně vyptával na&nbsp;detaily a&nbsp;velký ohryzek na&nbsp;jeho hubeném hrdle pulzoval jak dusající píst.</span></p>
        <p class="chunk" data-nb-ref-number="318" data-nb-words="103" data-nb-chars="614"><span class="idea" data-nb-ref-number="318" id="idea318" data-nb-words="103" data-nb-chars="614">Čert vzal tu&nbsp;děvku, ale to&nbsp;nic, to&nbsp;by&nbsp;bylo málo, to&nbsp;jsem se&nbsp;jen vysmrkal, teď rozšířit rozsah integrálu na&nbsp;interval od&nbsp;nuly do&nbsp;nekonečna&nbsp;– mezi teplými a&nbsp;spánkem zpitomělými nahými mužskými těly se&nbsp;Dominik prodral k&nbsp;výlevce na&nbsp;zdi a&nbsp;rychle (zneklidněn poplašnou prudkostí své touhy a&nbsp;divokou pomstylačností) roztočil kohoutek naplno a&nbsp;dral se&nbsp;do&nbsp;tvrdě tryskajícího vodního kužele tváří, rameny, prsy a&nbsp;hltavě chlemtal, až&nbsp;svíravý pocit hladu na&nbsp;chvíli ustoupil, a&nbsp;když pak Dominik vyhlédl z&nbsp;okna&nbsp;– dnes bude krásný den!&nbsp;– zalykal se&nbsp;bezdůvodnou, totální, tou zběsilou radostí, jež bere dech a&nbsp;svírá svalstvo křečí.</span></p>
        <p class="chunk" data-nb-ref-number="319" data-nb-words="82" data-nb-chars="535"><span class="idea" data-nb-ref-number="319" id="idea319" data-nb-words="82" data-nb-chars="535">Modrošedé kontury závodu, věž, stanice a&nbsp;haly, v&nbsp;jitřním oparu jak spoutaná letadlová loď zajatá kupeckými konšely, však dole pod čárou ponoru mezi krysami ihned rozběhnu svou strojovnu, osudně důležitou pro další plavbu, jestli vám to&nbsp;ještě nedošlo, vašnostové v&nbsp;auťácích s&nbsp;osobními konty, přežrané panstvo na&nbsp;palubě první třídy a&nbsp;třídy de&nbsp;luxe, chyťte si&nbsp;klobouky, poplaveme z&nbsp;kopce&nbsp;– „Dobré jitro,“ usmála se&nbsp;operátorka N. Nová, „Dobré jitro,“ usmál se&nbsp;Dominik a&nbsp;stroj neprodleně spuštěn: BEGIN COMPARE GENERALIZED GOOD TRANSLATION;</span></p>
        <p class="chunk" data-nb-ref-number="320" data-nb-words="12" data-nb-chars="59"><span class="idea" data-nb-ref-number="320" id="idea320" data-nb-words="12" data-nb-chars="59">INTEGER ARRAY A&nbsp;(1:7); TAPECODE (2, 2, 0, 0); READ (AI, 7);</span></p>
        <p class="chunk" data-nb-ref-number="321" data-nb-words="14" data-nb-chars="74"><span class="idea" data-nb-ref-number="321" id="idea321" data-nb-words="14" data-nb-chars="74">BEGIN INTEGER D, J, K, M, N, MINT, MANT, GOAL, MAX, MIN, ILENGTH, OLENGTH;</span></p>
        <p class="chunk" data-nb-ref-number="322" data-nb-words="58" data-nb-chars="393"><span class="idea" data-nb-ref-number="322" id="idea322" data-nb-words="58" data-nb-chars="393">Po&nbsp;sklepních schodech dupání a&nbsp;kovovými dveřmi vstoupil inž.&nbsp;dr.&nbsp;Neustupa, CSc. (hlavní technolog Kotexu, nejlepší odborník na&nbsp;agnoa lanosteroly ve&nbsp;střední Evropě, pro své schopnosti upadnuvší v&nbsp;nemilost u&nbsp;direktora Trojana&nbsp;– před čímž ovšem Neustu­pa nikterak nehodlá kapitulovat, nýbrž naopak&nbsp;– a&nbsp;tedy hlava protitrojanovské revoluce), „Ahoj,“ řekl Neustupa, „tak co, uděláš pro nás tu&nbsp;věc?“</span></p>
        <p class="chunk" data-nb-ref-number="323" data-nb-words="8" data-nb-chars="50"><span class="idea" data-nb-ref-number="323" id="idea323" data-nb-words="8" data-nb-chars="50">„Zrovna jsem ji&nbsp;spustil,“ usmál se&nbsp;Dominik zářivě.</span></p>
        <p class="chunk" data-nb-ref-number="324" data-nb-words="14" data-nb-chars="76"><span class="idea" data-nb-ref-number="324" id="idea324" data-nb-words="14" data-nb-chars="76">„Prima. A&nbsp;co kdyby někdo z&nbsp;vedení chtěl vědět, jaký program to&nbsp;teď sjíždíš?“</span></p>
        <p class="chunk" data-nb-ref-number="325" data-nb-words="9" data-nb-chars="59"><span class="idea" data-nb-ref-number="325" id="idea325" data-nb-words="9" data-nb-chars="59">„Vyloučeno. Z&nbsp;těch strejců tady tomu nikdo vůbec nerozumí.“</span></p>
        <p class="chunk" data-nb-ref-number="326" data-nb-words="14" data-nb-chars="73"><span class="idea" data-nb-ref-number="326" id="idea326" data-nb-words="14" data-nb-chars="73">„Prima. Až&nbsp;to&nbsp;budeš mít, zavolej. Sejdem se&nbsp;zas o&nbsp;půl čtvrté v&nbsp;prádelně.“</span></p>
        <p class="chunk" data-nb-ref-number="327" data-nb-words="13" data-nb-chars="70"><span class="idea" data-nb-ref-number="327" id="idea327" data-nb-words="13" data-nb-chars="70">„Proč ne&nbsp;tady? Sem jakživ z&nbsp;panstva nikdo nepáchne… Oni se&nbsp;bojí krys.“</span></p>
        <p class="chunk" data-nb-ref-number="328" data-nb-words="29" data-nb-chars="149"><span class="idea" data-nb-ref-number="328" id="idea328" data-nb-words="29" data-nb-chars="149">„Prima. Všecko už&nbsp;jede. Trojan je&nbsp;teď už&nbsp;docela sám&nbsp;– do&nbsp;roka můžem mít nového direktora. Tak o&nbsp;půl čtvrté tady&nbsp;–“ a&nbsp;pevný stisk rukou dvou techniků.</span></p>
        <p class="chunk" data-nb-ref-number="329" data-nb-words="8" data-nb-chars="39"><span class="idea" data-nb-ref-number="329" id="idea329" data-nb-words="8" data-nb-chars="39">NEW DATA: READ (MAX, 1); READ (MIN, 1);</span></p>
        <p class="chunk" data-nb-ref-number="330" data-nb-words="10" data-nb-chars="58"><span class="idea" data-nb-ref-number="330" id="idea330" data-nb-words="10" data-nb-chars="58">BEGIN INTEGER ARRAY SUP, DIST, RULE, INIT, FINAL (1: MAX);</span></p>
        <p class="chunk" data-nb-ref-number="331" data-nb-words="156" data-nb-chars="1042"><span class="idea" data-nb-ref-number="331" id="idea331" data-nb-words="156" data-nb-chars="1042">chrlil stroj neúprosně samu nejryzejší absolutní exaktnost, umí jen počítat a&nbsp;jen srovnávat, jeho mozek umí jen dvě číslice: 0&nbsp;a&nbsp;1&nbsp;– ale zvládne jimi projekty gigantické kaskády hydrocentrál, ve&nbsp;mzdových podkladech nalezne chybu ospalé účetní, dokáže sterilitu Trojanova vedení Kotexu nebo vypracuje libovolný počet variant termonukleárního konfliktu, přičemž bere v&nbsp;úvahu například mj. změny počasí nad jižním Labradorem, stav obilních sýpek v&nbsp;Indii, počet a&nbsp;výzbroj argentinských tryskových stíhaček, úbytek strategických zásob kobaltu v&nbsp;Kanadě, kapacitu brněnské zbrojovky a&nbsp;rychlost konvojů v&nbsp;Karibském moři, vše jen dvěma číslicemi, 0 a&nbsp;1, ve&nbsp;skutečnosti dvěma stavy: proud neprochází&nbsp;– proud prochází, stav klidu a&nbsp;stav vzruchu buňky elektronické stejně jako biologické v&nbsp;lilii, hnijící fekálii, hlemýždím tykadle, býčím varleti, špičce sloního chobotu nebo neuronu lidského mozku, odvěká a&nbsp;věčná pulzace mezi pólem života a&nbsp;pólem smrti, dobra a&nbsp;zla, lásky a&nbsp;nenávisti, bolesti a&nbsp;rozkoše, ďábla a&nbsp;anděla&nbsp;– mezi pólem tmy a&nbsp;pólem světla,</span></p>
        <p class="chunk" data-nb-ref-number="332" data-nb-words="4" data-nb-chars="31"><span class="idea" data-nb-ref-number="332" id="idea332" data-nb-words="4" data-nb-chars="31">PRINTEROPEN (0); PRINTTEXT (12)</span></p>
        <p class="chunk" data-nb-ref-number="333" data-nb-words="14" data-nb-chars="67"><span class="idea" data-nb-ref-number="333" id="idea333" data-nb-words="14" data-nb-chars="67">PRINTTEXT (6) SP&nbsp;LEVEL 5SP SUP 3SP DIST 3SP RULE 3SP INIT 2SP FINAL</span></p>
        <p class="chunk" data-nb-ref-number="334" data-nb-words="115" data-nb-chars="808"><span class="idea" data-nb-ref-number="334" id="idea334" data-nb-words="115" data-nb-chars="808">vrcholný objev lidského mozku: zdokonalení lidského mozku do&nbsp;libovolné přesnosti, dnes by&nbsp;byla už&nbsp;jen technická maličkost svézt všechny císaře, krále, prezidenty, premiéry, diktátory, předsedkyně, náčelníky a&nbsp;šamany před dostatečně kapacitní baterii těchto mašinek a&nbsp;přečíst jim z&nbsp;linkovaného archu absolutně přesný návod, jak k&nbsp;prospěchu všech jejich poddaných vše na&nbsp;této planetě uvést konečně už&nbsp;v&nbsp;soulad a&nbsp;fungující harmonii, jak zajistit na&nbsp;věky odbyt brazilské kávy, venezuelského benzinu, mongolského masa, alžírského tepaného stříbra, americké pšenice, sovětského zemního plynu, ghanského kakaa, německého uhlí, tahitských lastur, ba&nbsp;československých bot, a&nbsp;obout bosé v&nbsp;bengálské nížině, obléci nahé v&nbsp;Paraguayi a&nbsp;nasytit ty&nbsp;dvě třetiny hladových této planety, která uživí těch třetin třicet a&nbsp;víc&nbsp;–</span></p>
        <p class="chunk" data-nb-ref-number="335" data-nb-words="113" data-nb-chars="647"><span class="idea" data-nb-ref-number="335" id="idea335" data-nb-words="113" data-nb-chars="647">a&nbsp;menší stroj někde v&nbsp;koutě by&nbsp;navíc bezplatně ještě spočítal, jak to&nbsp;všecko dopravovat zemí, mořem a&nbsp;vzduchem bez zdržení jediného letadla na&nbsp;letišti Kennedy Airport, N.&nbsp;Y., či&nbsp;Adler u&nbsp;Soči nebo na&nbsp;travnaté startovací ploše na&nbsp;břehu řeky La&nbsp;Plata, aniž by&nbsp;vyjel nevytížen jediný vagon na&nbsp;tratích Cherbourg&nbsp;– Vladivostok, Atlantic Ocean&nbsp;– Pacific Ocean či&nbsp;Ústí&nbsp;n.&nbsp;L. záp. nádr.&nbsp;– Ústí&nbsp;n.&nbsp;L. hl.&nbsp;nádr. a&nbsp;s&nbsp;nákladem pro všecky lodi, pro naftového obra „Magdala“ o&nbsp;213&nbsp;000 tunách firmy Shell, hongkongský rodinný kutr, projektovanou japonskou cisternu o&nbsp;milionu BRT nebo říční labský člun Ústí&nbsp;n.&nbsp;L.&nbsp;– Magdeburg (NDR)&nbsp;– Hamburg (NSR) v&nbsp;obou směrech&nbsp;–</span></p>
        <p class="chunk" data-nb-ref-number="336" data-nb-words="25" data-nb-chars="133"><span class="idea" data-nb-ref-number="336" id="idea336" data-nb-words="25" data-nb-chars="133">a&nbsp;jiný menší stroj v&nbsp;dalším koutě by&nbsp;navíc bezplatně ještě spočítal, odkud a&nbsp;jak to&nbsp;úvěrovat a&nbsp;jak se&nbsp;to&nbsp;všecko fantasticky vyplatí&nbsp;–</span></p>
        <p class="chunk" data-nb-ref-number="337" data-nb-words="129" data-nb-chars="770"><span class="idea" data-nb-ref-number="337" id="idea337" data-nb-words="129" data-nb-chars="770">jenomže holt císařové, králové, prezidenti, premiéři, diktátoři, předsedkyně, náčelníci a&nbsp;šamani nedosahují, pokud je&nbsp;jich několik pohromadě, důmyslu ani průměrného žáka střední všeobecně vzdělávací školy (SVVŠ), a&nbsp;to už&nbsp;posledních ňákých pár tisíc let&nbsp;– což dokazuje přes 14&nbsp;000 válek za&nbsp;tu&nbsp;dobu&nbsp;– a&nbsp;tedy po&nbsp;uplynutí těch ňákých pár tisíc let je&nbsp;už&nbsp;pomalu načase položit otázku, kolik tisíc let ještě máme&nbsp;– s&nbsp;kolika ještě válkami, z&nbsp;nichž jedna jediná další by&nbsp;mohla být taky už&nbsp;docela nadobro poslední&nbsp;– trpělivě čekat pod schodišti paláců resp. pod tribunami a&nbsp;před televizními obrazovkami, jak nově to&nbsp;zas ti&nbsp;vrtáci zvrtají a&nbsp;zjebou… nebylo by&nbsp;po&nbsp;uplynutí těch zjebaných tisíciletí pomalu skoro už&nbsp;načase sebrat se&nbsp;a&nbsp;k&nbsp;věci něco říct?… Nebo dokonce do&nbsp;ní&nbsp;říznout?&nbsp;–</span></p>
        <p class="chunk" data-nb-ref-number="338" data-nb-words="2" data-nb-chars="6"><span class="idea" data-nb-ref-number="338" id="idea338" data-nb-words="2" data-nb-chars="6">L: END</span></p>
        <p class="chunk" data-nb-ref-number="339" data-nb-words="8" data-nb-chars="52"><span class="idea" data-nb-ref-number="339" id="idea339" data-nb-words="8" data-nb-chars="52">TYPETEXT END OF&nbsp;TRANSLATION&nbsp;– BEGINNING OF&nbsp;SYNTHESIS</span></p>
        <p class="chunk" data-nb-ref-number="340" data-nb-words="31" data-nb-chars="166"><span class="idea" data-nb-ref-number="340" id="idea340" data-nb-words="31" data-nb-chars="166"><em>za města ze&nbsp;skla a&nbsp;hliníku Rozložené kolem modrých a&nbsp;pitných řek Každému jeho pokoj a&nbsp;každé rodině byt I&nbsp;za cenu, že&nbsp;by&nbsp;někdo musel počkat se&nbsp;stavbou garáže napřesrok</em></span></p>
        <p class="chunk" data-nb-ref-number="341" data-nb-words="77" data-nb-chars="407"><span class="idea" data-nb-ref-number="341" id="idea341" data-nb-words="77" data-nb-chars="407"><em>Každému šaty a&nbsp;boty, protože i&nbsp;ve slunné Indii někdy prší a&nbsp;je zima I&nbsp;za cenu, že&nbsp;by&nbsp;pařížský Dior dostal na&nbsp;plesovou sezónu o&nbsp;něco zlatého saténu míň Každému lékaři i&nbsp;v&nbsp;Nicaragui auto I&nbsp;za cenu, že&nbsp;by&nbsp;někdo přišel o&nbsp;druhé ze&nbsp;svých dvou aut Každému tolik peněz, aby ztráta obálky s&nbsp;týdenní mzdou nebyla rodinnou tragédií I&nbsp;za cenu, že&nbsp;by&nbsp;letoviska v&nbsp;Cannes a&nbsp;na Kanárských ostrovech měla letos slabší sezónu</em></span></p>
        <p class="chunk" data-nb-ref-number="342" data-nb-words="21" data-nb-chars="111"><span class="idea" data-nb-ref-number="342" id="idea342" data-nb-words="21" data-nb-chars="111"><em>Tohle všechno pro tři miliardy I&nbsp;za cenu, že&nbsp;by&nbsp;pár tisíc lidí kvůli tomu zemřelo Někteří z&nbsp;nich ošklivou smrtí</em></span></p>
        <p class="chunk" data-nb-ref-number="343" data-nb-words="1" data-nb-chars="4"><span class="idea" data-nb-ref-number="343" id="idea343" data-nb-words="1" data-nb-chars="4">END;</span></p>
        <p class="chunk" data-nb-ref-number="344" data-nb-words="2" data-nb-chars="14"><span class="idea" data-nb-ref-number="344" id="idea344" data-nb-words="2" data-nb-chars="14">CLOSE PRINTER;</span></p>
        <p class="chunk" data-nb-ref-number="345" data-nb-words="7" data-nb-chars="25"><span class="idea" data-nb-ref-number="345" id="idea345" data-nb-words="7" data-nb-chars="25">IF&nbsp;SUCC =&nbsp;–2 THE BEG STOP</span></p>
        <p class="chunk" data-nb-ref-number="346" data-nb-words="4" data-nb-chars="16"><span class="idea" data-nb-ref-number="346" id="idea346" data-nb-words="4" data-nb-chars="16">GOT NEW DATA END</span></p>
        <p class="chunk" data-nb-ref-number="347" data-nb-words="3" data-nb-chars="10"><span class="idea" data-nb-ref-number="347" id="idea347" data-nb-words="3" data-nb-chars="10">ELS GOT L9</span></p>
        <p class="chunk" data-nb-ref-number="348" data-nb-words="1" data-nb-chars="4"><span class="idea" data-nb-ref-number="348" id="idea348" data-nb-words="1" data-nb-chars="4">END;</span></p>
        <p class="chunk" data-nb-ref-number="349" data-nb-words="35" data-nb-chars="189"><span class="idea" data-nb-ref-number="349" id="idea349" data-nb-words="35" data-nb-chars="189">Po&nbsp;sklepních schodech šouravý krok a&nbsp;hekání&nbsp;– co&nbsp;mi&nbsp;to&nbsp;sem leze za&nbsp;starce&nbsp;– kovovými dveřmi vstoupil starý Trojan, t.&nbsp;č. ještě podnikový ředitel. Unaven sestupem funí a&nbsp;stírá si&nbsp;z&nbsp;čela pot…</span></p>
        <p class="chunk" data-nb-ref-number="350" data-nb-words="21" data-nb-chars="119"><span class="idea" data-nb-ref-number="350" id="idea350" data-nb-words="21" data-nb-chars="119">„Tak, tak,“ prohodil duchaplně můj tehdejší direktor, „šel jsem kolem a&nbsp;řekl si, že&nbsp;se&nbsp;na&nbsp;to&nbsp;tady taky jednou podívám.“</span></p>
        <p class="chunk" data-nb-ref-number="351" data-nb-words="9" data-nb-chars="51"><span class="idea" data-nb-ref-number="351" id="idea351" data-nb-words="9" data-nb-chars="51">„Rozhodně to&nbsp;stojí za&nbsp;to,“ usmál se&nbsp;Dominik zářivě.</span></p>
        <p class="chunk" data-nb-ref-number="352" data-nb-words="9" data-nb-chars="53"><span class="idea" data-nb-ref-number="352" id="idea352" data-nb-words="9" data-nb-chars="53">„Tak, tak… však taky stála ta&nbsp;legrace čtyři miliony.“</span></p>
        <p class="chunk" data-nb-ref-number="353" data-nb-words="8" data-nb-chars="52"><span class="idea" data-nb-ref-number="353" id="idea353" data-nb-words="8" data-nb-chars="52">„Je to&nbsp;nejlepší investice, jakou jste kdy podepsal.“</span></p>
        <p class="chunk" data-nb-ref-number="354" data-nb-words="17" data-nb-chars="99"><span class="idea" data-nb-ref-number="354" id="idea354" data-nb-words="17" data-nb-chars="99">„Hezká mašinka, co? Ze&nbsp;Švédska… Víte, pane kolego, já&nbsp;se&nbsp;ženou… Celý život jsme chtěli do&nbsp;Švédska…“</span></p>
        <p class="chunk" data-nb-ref-number="355" data-nb-words="13" data-nb-chars="73"><span class="idea" data-nb-ref-number="355" id="idea355" data-nb-words="13" data-nb-chars="73">„To přece není žádný problém. Já&nbsp;tam byl dvakrát a&nbsp;napřesrok pojedu zas.“</span></p>
        <p class="chunk" data-nb-ref-number="356" data-nb-words="52" data-nb-chars="300"><span class="idea" data-nb-ref-number="356" id="idea356" data-nb-words="52" data-nb-chars="300">„…&nbsp;a nikdy nám to&nbsp;jaksi nevyšlo. Proč vlastně? To&nbsp;je&nbsp;jedno. Co&nbsp;jsem to&nbsp;vlastně… aha, už&nbsp;vím. Dal jsem vám sem před časem spočítat… vzpomínáte si? Ten můj projekt na&nbsp;reorganizaci podniku. Nezáleží na&nbsp;tom příliš… Chtěl jsem jen tak… Informativně… A&nbsp;nezávazně… Dovědět se, než s&nbsp;tím případně vystoupím…“</span></p>
        <p class="chunk" data-nb-ref-number="357" data-nb-words="6" data-nb-chars="32"><span class="idea" data-nb-ref-number="357" id="idea357" data-nb-words="6" data-nb-chars="32">„Je to&nbsp;termínováno do&nbsp;čtvrtka&nbsp;–“</span></p>
        <p class="chunk" data-nb-ref-number="358" data-nb-words="10" data-nb-chars="60"><span class="idea" data-nb-ref-number="358" id="idea358" data-nb-words="10" data-nb-chars="60">„Ale nebuďte tak komisní… Chci se&nbsp;jen tak sousedsky poptat…“</span></p>
        <p class="chunk" data-nb-ref-number="359" data-nb-words="24" data-nb-chars="118"><span class="idea" data-nb-ref-number="359" id="idea359" data-nb-words="24" data-nb-chars="118">„–&nbsp;a&nbsp;ve čtvrtek v&nbsp;deset nula nula to&nbsp;máte na&nbsp;stole. Tedy… na&nbsp;stole vaší sekretářky Berkové. Ona vám to&nbsp;předá ode mne.“</span></p>
        <p class="chunk" data-nb-ref-number="360" data-nb-words="23" data-nb-chars="126"><span class="idea" data-nb-ref-number="360" id="idea360" data-nb-words="23" data-nb-chars="126">„Dobře, dobře, chlapče… Dobře. Vždyť já&nbsp;na&nbsp;to&nbsp;jinak nespěchám… Jen tak, že&nbsp;jsem šel kolem… Zdá se&nbsp;vám to&nbsp;být nadějný projekt?“</span></p>
        <p class="chunk" data-nb-ref-number="361" data-nb-words="12" data-nb-chars="64"><span class="idea" data-nb-ref-number="361" id="idea361" data-nb-words="12" data-nb-chars="64">„Mně se&nbsp;zdá, jen když spím. Tady jsem placen za&nbsp;obsluhu stroje.“</span></p>
        <p class="chunk" data-nb-ref-number="362" data-nb-words="16" data-nb-chars="90"><span class="idea" data-nb-ref-number="362" id="idea362" data-nb-words="16" data-nb-chars="90">„Pročpak jste vy&nbsp;mladí hned tak naježení?… Prostě se&nbsp;zajímám o&nbsp;váš názor na&nbsp;svůj projekt.“</span></p>
        <p class="chunk" data-nb-ref-number="363" data-nb-words="20" data-nb-chars="118"><span class="idea" data-nb-ref-number="363" id="idea363" data-nb-words="20" data-nb-chars="118">„Váš… projekt… lze-li tomu tak říct… Já&nbsp;vám to&nbsp;ve&nbsp;čtvrtek doručím, jak jste si&nbsp;přál, písemně ve&nbsp;čtyřech vyhotoveních.“</span></p>
        <p class="chunk" data-nb-ref-number="364" data-nb-words="2" data-nb-chars="15"><span class="idea" data-nb-ref-number="364" id="idea364" data-nb-words="2" data-nb-chars="15">„Není nadějný…“</span></p>
        <p class="chunk" data-nb-ref-number="365" data-nb-words="3" data-nb-chars="18"><span class="idea" data-nb-ref-number="365" id="idea365" data-nb-words="3" data-nb-chars="18">„Ani v&nbsp;nejmenším.“</span></p>
        <p class="chunk" data-nb-ref-number="366" data-nb-words="15" data-nb-chars="91"><span class="idea" data-nb-ref-number="366" id="idea366" data-nb-words="15" data-nb-chars="91">„Já to… tušil. To&nbsp;jsem si&nbsp;jen tak… trochu romanticky… započítal. Jako za&nbsp;studentských let…“</span></p>
        <p class="chunk" data-nb-ref-number="367" data-nb-words="14" data-nb-chars="77"><span class="idea" data-nb-ref-number="367" id="idea367" data-nb-words="14" data-nb-chars="77">„To je&nbsp;už… čtvrt století? Za&nbsp;tu&nbsp;dobu se&nbsp;leccos… mnohé… skoro všecko změnilo.“</span></p>
        <p class="chunk" data-nb-ref-number="368" data-nb-words="12" data-nb-chars="68"><span class="idea" data-nb-ref-number="368" id="idea368" data-nb-words="12" data-nb-chars="68">„Já vím, vždyť já&nbsp;vím… Technologie… letí. Budiž. Nemluvme už&nbsp;o&nbsp;tom.“</span></p>
        <p class="chunk" data-nb-ref-number="369" data-nb-words="10" data-nb-chars="66"><span class="idea" data-nb-ref-number="369" id="idea369" data-nb-words="10" data-nb-chars="66">„Ve čtvrtek deset nula nula to&nbsp;dostanete ve&nbsp;čtyřech vyhotoveních.“</span></p>
        <p class="chunk" data-nb-ref-number="370" data-nb-words="26" data-nb-chars="141"><span class="idea" data-nb-ref-number="370" id="idea370" data-nb-words="26" data-nb-chars="141">„Už mě&nbsp;to&nbsp;nezajímá. A&nbsp;poslyšte, pane kolego… Dominiku, mohu vám tak říkat? Tak tedy pane kolego. Slyšel jsem, že&nbsp;vy&nbsp;s&nbsp;mojí dcerou… s&nbsp;Yvetou…“</span></p>
        <p class="chunk" data-nb-ref-number="371" data-nb-words="5" data-nb-chars="26"><span class="idea" data-nb-ref-number="371" id="idea371" data-nb-words="5" data-nb-chars="26">„To už&nbsp;dávno není pravda.“</span></p>
        <p class="chunk" data-nb-ref-number="372" data-nb-words="6" data-nb-chars="39"><span class="idea" data-nb-ref-number="372" id="idea372" data-nb-words="6" data-nb-chars="39">„Ale? Ještě včera odpoledne snad byla?“</span></p>
        <p class="chunk" data-nb-ref-number="373" data-nb-words="16" data-nb-chars="93"><span class="idea" data-nb-ref-number="373" id="idea373" data-nb-words="16" data-nb-chars="93">„Včera odpoledne… to&nbsp;je&nbsp;v&nbsp;tomto případě jak před tisíci lety. Máte ještě nějaké další přání?“</span></p>
        <p class="chunk" data-nb-ref-number="374" data-nb-words="158" data-nb-chars="967"><span class="idea" data-nb-ref-number="374" id="idea374" data-nb-words="158" data-nb-chars="967">Dva muži proti sobě před počítačem, blahobytný pěstěný elegantní pětačtyřicátník s&nbsp;šedivými spánky a&nbsp;bříškem, a&nbsp;hubený mladík v&nbsp;pracovním šedém plášti na&nbsp;nahém snědém těle, Dominik se&nbsp;zářivě usmál&nbsp;– nebo to&nbsp;vycenil zuby?&nbsp;– ty&nbsp;stará prohnilá ventro, ty&nbsp;za&nbsp;těch tvých pět tisíc měsíčně (což je&nbsp;pro ředitele takovéhoto podniku mimochodem groteskně málo) jsi do&nbsp;smrti ochoten všecko odstrkávat, zakopávat, šlapat, dusit a&nbsp;rdousit, jdi se&nbsp;už&nbsp;natáhnout do&nbsp;urnového háje, mrtvolo, my&nbsp;tě&nbsp;zpopelníme cestou, protože škoda času na&nbsp;nějaký brikule, tenhle čas je&nbsp;už&nbsp;náš, tvůj již prošel, troubo a&nbsp;vepři, který z&nbsp;tohoto nádherného dobrodružství pro chlapy, z&nbsp;chemické fabriky, si&nbsp;chceš pořídit akorát schůdek k&nbsp;teplé sinekuře v&nbsp;kanclu se&nbsp;zlatými rámy a&nbsp;tlustým kobercem jak v&nbsp;šámbr séparé pařížskýho bordelu, vystydlej čuňáku, kerej se&nbsp;zmůžeš akorát už&nbsp;jen na&nbsp;obskočení vlastní sexretářky, a&nbsp;to ještě jen s&nbsp;její vydatnou pomocí, táhni zdechnout, užs skončil, a&nbsp;teď už&nbsp;jen smrdíš&nbsp;–</span></p>
        <p class="chunk" data-nb-ref-number="375" data-nb-words="11" data-nb-chars="72"><span class="idea" data-nb-ref-number="375" id="idea375" data-nb-words="11" data-nb-chars="72">„Tak sbohem,“ zašklebil se&nbsp;direktor Trojan a&nbsp;vyšel na&nbsp;sklepní schodiště.</span></p>
        <p class="chunk" data-nb-ref-number="376" data-nb-words="4" data-nb-chars="29"><span class="idea" data-nb-ref-number="376" id="idea376" data-nb-words="4" data-nb-chars="29">STOP (BEGINNING OF&nbsp;ANALYSIS);</span></p>
        <p class="chunk" data-nb-ref-number="377" data-nb-words="9" data-nb-chars="54"><span class="idea" data-nb-ref-number="377" id="idea377" data-nb-words="9" data-nb-chars="54">STBRL ANALYSIS; TAPECODE (2, 2, 0, 0); WELL TRANSLATE;</span></p>
        <p class="chunk" data-nb-ref-number="378" data-nb-words="7" data-nb-chars="34"><span class="idea" data-nb-ref-number="378" id="idea378" data-nb-words="7" data-nb-chars="34">STOP (READ DEW DATA); GOT NEW DATA</span></p>
        <p class="chunk" data-nb-ref-number="379" data-nb-words="3" data-nb-chars="11"><span class="idea" data-nb-ref-number="379" id="idea379" data-nb-words="3" data-nb-chars="11">END END END</span></p>
        <p class="chunk" data-nb-ref-number="380" data-nb-words="2" data-nb-chars="20"><span class="idea" data-nb-ref-number="380" id="idea380" data-nb-words="2" data-nb-chars="20">(Pokračování příště)</span></p>
        <p class="chunk" data-nb-ref-number="381" data-nb-words="55" data-nb-chars="355"><span class="idea" data-nb-ref-number="381" id="idea381" data-nb-words="55" data-nb-chars="355"><em>AŽ NYNÍ SE&nbsp;UKÁZALO, že&nbsp;sovětský kosmonaut Jurij Gagarin a&nbsp;americký kosmonaut Virgil Grissom pracovali před smrtí na&nbsp;rukopise knihy se&nbsp;stejným tématem&nbsp;– „Ani nejlepší stroj nemůže nahradit člověka“. Oba si&nbsp;vybrali jako důkaz stejný příklad z&nbsp;praxe Johna Glenna, kdy palubní přístroje udávaly falešné signály, a&nbsp;přesto Glenn dovedl loď k&nbsp;úspěšnému přistání.</em></span></p>
        <p class="chunk" data-nb-ref-number="382" data-nb-words="84" data-nb-chars="544"><span class="idea" data-nb-ref-number="382" id="idea382" data-nb-words="84" data-nb-chars="544">KŘEČKY CVIČILI američtí vědci Frank F.&nbsp;Babich, dr.&nbsp;Allan Jacobsen a&nbsp;Suzanne Bubashová. Když se&nbsp;zvířata naučila určitému úkolu, odňali jim vědci z&nbsp;mozku takzvanou ribonukleovou kyselinu (RNK) a&nbsp;vstříkli ji&nbsp;do&nbsp;mozku krysám. Potom učili krysy tomu, čemu se&nbsp;už&nbsp;předtím naučili křečci. „Očkované“ krysy se&nbsp;učily mnohem rychleji než krysy neočkované nebo ty, které dostaly dávku RNK od&nbsp;nevycvičených křečků. Z&nbsp;výsledku pokusu vyvodili vědci závěr, že&nbsp;snad bude jednou možno přenášet injekcemi nebo pilulkami obsah paměti z&nbsp;jednoho člověka na&nbsp;druhého.</span></p>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./milenci_a_vrazi_034.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-6Ij0tosSybWYv2P+o4NZvbwDVKI1xUFhRaHNX6THTuo="></script>
  </body>
</html>