<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Dobyvatelé">
    <meta name="apple-mobile-web-app-capable" content="yes">
    <title>Dobyvatelé</title>
    <link rel="stylesheet" href="./style/style.min.css" media="screen" integrity="sha256-RoYVBsJ70MMae6Bu5wi05MLjXqtS2A84YTm/PLudUNM=">
    <style>
      :root {
        --accent-color: hsl(37, 71%, 37%);
      }
    </style>
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./milenci_a_vrazi_031.html">
    <link rel="next" href="./milenci_a_vrazi_033.html">
    <meta name="nb-order" content="28">
    <link rel="self" href="milenci_a_vrazi_032.html">
    <meta name="nb-identifier" content="paral-milenci-a-vrazi-def9116">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="11721" data-nb-chars="67595">
    <nav role="doc-toc">
      <ul class="plain section">
        <li><a href="milenci_a_vrazi_005.html">Věnování</a></li>
        <li><a href="milenci_a_vrazi_006.html">—</a></li>
        <li><a href="milenci_a_vrazi_007.html">DOBYVATELÉ (Červený ilustrovaný román na pokračování)</a>
          <ol class="headings-toc">
            <li><a href="milenci_a_vrazi_007.html#kdo-jenbspkdo">Kdo je&nbsp;kdo</a></li>
            <li><a href="milenci_a_vrazi_007.html#kdo-jenbspkdo-1">Kdo je&nbsp;kdo</a></li>
          </ol>
        </li>
        <li><a href="milenci_a_vrazi_008.html">OBLEŽENÍ (Modrý ilustrovaný román na pokračování)</a>
          <ol class="headings-toc">
            <li><a href="milenci_a_vrazi_008.html#kdo-jenbspkdo">Kdo je&nbsp;kdo</a></li>
            <li><a href="milenci_a_vrazi_008.html#kdo-jenbspkdo-1">Kdo je&nbsp;kdo</a></li>
          </ol>
        </li>
        <li><a href="milenci_a_vrazi_009.html">Dobyvatelé</a>
          <ol class="headings-toc">
            <li><a href="milenci_a_vrazi_009.html#conbspjenbspčervené">Co&nbsp;je&nbsp;červené</a></li>
          </ol>
        </li>
        <li><a href="milenci_a_vrazi_010.html">Obležení</a>
          <ol class="headings-toc">
            <li><a href="milenci_a_vrazi_010.html#kdo-jenbspkdo">Kdo je&nbsp;kdo</a></li>
            <li><a href="milenci_a_vrazi_010.html#_co-jenbspmodré_">Co je&nbsp;modré</a></li>
          </ol>
        </li>
        <li><a href="milenci_a_vrazi_011.html">Dobyvatelé</a></li>
        <li><a href="milenci_a_vrazi_012.html">Obležení</a></li>
        <li><a href="milenci_a_vrazi_013.html">Dobyvatelé</a></li>
        <li><a href="milenci_a_vrazi_014.html">Obležení</a></li>
        <li><a href="milenci_a_vrazi_015.html">Dobyvatelé</a></li>
        <li><a href="milenci_a_vrazi_016.html">Obležení, dobyvatelé a&nbsp;milenci</a></li>
        <li><a href="milenci_a_vrazi_017.html">Dobyvatelé</a></li>
        <li><a href="milenci_a_vrazi_018.html">Obležení</a></li>
        <li><a href="milenci_a_vrazi_019.html">Obležení</a></li>
        <li><a href="milenci_a_vrazi_020.html">Dobyvatelé</a>
          <ol class="headings-toc">
            <li><a href="milenci_a_vrazi_020.html#kdo-jenbspkdo">Kdo je&nbsp;kdo</a></li>
          </ol>
        </li>
        <li><a href="milenci_a_vrazi_021.html">Obležení</a></li>
        <li><a href="milenci_a_vrazi_022.html">Dobyvatelé</a></li>
        <li><a href="milenci_a_vrazi_023.html">Obležení</a></li>
        <li><a href="milenci_a_vrazi_024.html">Dobyvatelé</a></li>
        <li><a href="milenci_a_vrazi_025.html">Obležení</a></li>
        <li><a href="milenci_a_vrazi_026.html">Dobyvatelé</a></li>
        <li><a href="milenci_a_vrazi_027.html">Obležení</a></li>
        <li><a href="milenci_a_vrazi_028.html">Dobyvatelé</a></li>
        <li><a href="milenci_a_vrazi_029.html">Obležení</a></li>
        <li><a href="milenci_a_vrazi_030.html">Dobyvatelé</a></li>
        <li><a href="milenci_a_vrazi_031.html">Obležení</a></li>
        <li><a href="milenci_a_vrazi_032.html">Dobyvatelé</a></li>
        <li><a href="milenci_a_vrazi_033.html">Dobyvatelé</a>
          <ol class="headings-toc">
            <li><a href="milenci_a_vrazi_033.html#kdo-jenbspkdo">Kdo je&nbsp;kdo</a></li>
          </ol>
        </li>
        <li><a href="milenci_a_vrazi_034.html">Obležení</a>
          <ol class="headings-toc">
            <li><a href="milenci_a_vrazi_034.html#kdo-jenbspkdo">Kdo je&nbsp;kdo</a></li>
            <li><a href="milenci_a_vrazi_034.html#kdo-jenbspkdo-1">Kdo je&nbsp;kdo</a></li>
          </ol>
        </li>
        <li><a href="milenci_a_vrazi_035.html">Let’s&nbsp;Make War And Love</a></li>
        <li><a href="milenci_a_vrazi_036.html">Neztrácíme užitek pohrom?…</a></li>
        <li><a href="milenci_a_vrazi_037.html">Perdidistis utilitatem calamitatis</a></li>
        <li><a href="milenci_a_vrazi_038.html">Dobyvatelé</a></li>
        <li><a href="milenci_a_vrazi_039.html">Obležení</a></li>
        <li><a href="milenci_a_vrazi_040.html">Ediční poznámka</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./milenci_a_vrazi_031.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="10"><span class="idea" data-nb-ref-number="1" id="idea1" data-nb-words="1" data-nb-chars="10">Dobyvatelé</span></h1>
        <section>
          <p class="chunk" data-nb-ref-number="2" data-nb-words="174" data-nb-chars="1078"><span class="idea" data-nb-ref-number="2" id="idea2" data-nb-words="174" data-nb-chars="1078">Červený budíček z&nbsp;plastiku zněl na&nbsp;své rezonanční desce (na kruhovém sedadle židle) a&nbsp;Jana Rybářová se&nbsp;rychle probírala k&nbsp;vědomí, čeká nás důležitý den, ale copak nějaký den není důležitý?&nbsp;– a&nbsp;Jana zahájila ostrou rozcvičku vypínáním břišních svalů („Holky, budete mít břicha, že&nbsp;po&nbsp;vás budou kluci šílet&nbsp;–“ smála se&nbsp;tělocvikářka na&nbsp;průmyslovce, když tohle učila zrudlé žákyně na&nbsp;ripstolu) a&nbsp;Jana zrudla, až&nbsp;Borek uvidí výsledek mého cvičení… Kdy to&nbsp;už&nbsp;bude?&nbsp;– a&nbsp;aby rozptýlila náhlý zmatek těla, začala rázně s&nbsp;kliky, udělala jich celkem šestadvacet, zas o&nbsp;jeden víc&nbsp;– pak se&nbsp;opatrně ohlédla, zda Madda ještě spí, a&nbsp;protože tomu tak bylo, pátravě si&nbsp;přejížděla svým čtverhranným kapesním zrcátkem podél těla, pleť na&nbsp;zadních stranách stehen stále drsná, krém nepomohl, Jana si&nbsp;potřela zadní strany stehen pálícím tříprocentním salicylovým lihem (pro nebezpečí keratolýzy ordinují lékaři nejvýš dvouprocentní), který si&nbsp;sama namíchala v&nbsp;laboratoři, snad to&nbsp;ještě zavčas zmizí vysušením, a&nbsp;pak si&nbsp;nanesla špetku bílé vazelíny na&nbsp;konečky ňader, aby zvláčněly. Až&nbsp;je&nbsp;bude líbat&nbsp;–&nbsp;–</span></p>
          <p class="chunk" data-nb-ref-number="3" data-nb-words="63" data-nb-chars="347"><span class="idea" data-nb-ref-number="3" id="idea3" data-nb-words="63" data-nb-chars="347">Oblečená Jana pak seděla na&nbsp;židli těsně u&nbsp;dveří na&nbsp;chodbu a&nbsp;se zatajeným dechem čekala, až&nbsp;Borek z&nbsp;protějších dveří vyjde do&nbsp;práce. Borek je&nbsp;teď špatný, jakoby těžce nemocen, jako by&nbsp;ho&nbsp;ta&nbsp;stará čarodějnice Gráfová poutala ještě i&nbsp;po své smrti, snad dokonce ještě víc, než když byla naživu, tehdy sem Borek přece docházel a&nbsp;tenkrát v&nbsp;sodíkárně&nbsp;– –</span></p>
          <p class="chunk" data-nb-ref-number="4" data-nb-words="47" data-nb-chars="267"><span class="idea" data-nb-ref-number="4" id="idea4" data-nb-words="47" data-nb-chars="267">Smrtí čarodějnice se&nbsp;rázem změnil, od&nbsp;toho dne je&nbsp;jakoby z&nbsp;jiného světa, nesmírně znaven, vyčerpán a&nbsp;bledý… a&nbsp;vyhýbá se&nbsp;mi, i&nbsp;očima. Už&nbsp;se&nbsp;mě&nbsp;nepokouší chytat a&nbsp;líbat… Však já&nbsp;zlomím to&nbsp;záhrobní kouzlo mrtvé čarodějnice… vždyť všecky dobré mocnosti jsou na&nbsp;mé&nbsp;straně.</span></p>
          <p class="chunk" data-nb-ref-number="5" data-nb-words="167" data-nb-chars="925"><span class="idea" data-nb-ref-number="5" id="idea5" data-nb-words="167" data-nb-chars="925">Náhle zvuk protějších dveří, Jana vyskočila ze&nbsp;židle, bezohledně vzbudila spolubydlící Maddu a&nbsp;opatrně potichu scházela za&nbsp;Borkem po&nbsp;schodech a&nbsp;z&nbsp;domu ven, zrána je&nbsp;můj miláček nevrlý a&nbsp;zlý, párkrát jsem ho&nbsp;takhle dohonila a&nbsp;on mi&nbsp;za&nbsp;celou cestu do&nbsp;závodu neřekl ani slovo, ačkoliv jsem se&nbsp;velice snažila a&nbsp;mluvila o&nbsp;blížícím se&nbsp;jaru (už je&nbsp;půlka února!), o&nbsp;fotbale (jen kvůli tomu kupuji teď noviny), o&nbsp;alkalických kovech (zvlášť jsem je&nbsp;naštudovala z&nbsp;knihy pana profesora Votočka pro vysokoškoláky, z&nbsp;které se&nbsp;Borek jistě učil), o&nbsp;poměrech v&nbsp;Africe, o&nbsp;jachtingu, o&nbsp;koupání v&nbsp;moři a&nbsp;o&nbsp;Maddině vyvádění s&nbsp;Oldou (to jsem ještě značně přibarvila), ale on&nbsp;nereaguje na&nbsp;nic… Jana kráčela dvacet kroků za&nbsp;Borkem, jako by&nbsp;ho&nbsp;stopovala či&nbsp;spíše hnala ho&nbsp;před sebou do&nbsp;závodu, v&nbsp;předjarním ránu strmí věž, stanice a&nbsp;haly jako město na&nbsp;obzoru, dobuď je, můj princi, pro sebe i&nbsp;pro mne, odměním se&nbsp;ti&nbsp;vším, co&nbsp;mám a&nbsp;co já&nbsp;sama dobudu&nbsp;–</span></p>
          <p class="chunk" data-nb-ref-number="6" data-nb-words="26" data-nb-chars="152"><span class="idea" data-nb-ref-number="6" id="idea6" data-nb-words="26" data-nb-chars="152">V&nbsp;ústraní skládky skla vraštila laborantka Evka čelo a&nbsp;po delším přemítání řekla nerozhodně: „A&nbsp;co tohle&nbsp;–“ a&nbsp;vsunula špičku jazyka Janě do&nbsp;nosní dírky.</span></p>
          <p class="chunk" data-nb-ref-number="7" data-nb-words="18" data-nb-chars="109"><span class="idea" data-nb-ref-number="7" id="idea7" data-nb-words="18" data-nb-chars="109">„Ale tohles mi&nbsp;už&nbsp;taky ukazovala,“ řekla Jana utírajíc si&nbsp;rozmrzele nos hřbetem ruky, „nic jiného už&nbsp;neumíš?“</span></p>
          <p class="chunk" data-nb-ref-number="8" data-nb-words="8" data-nb-chars="44"><span class="idea" data-nb-ref-number="8" id="idea8" data-nb-words="8" data-nb-chars="44">„To je&nbsp;snad už&nbsp;všecko…,“ říkala Evka váhavě.</span></p>
          <p class="chunk" data-nb-ref-number="9" data-nb-words="29" data-nb-chars="163"><span class="idea" data-nb-ref-number="9" id="idea9" data-nb-words="29" data-nb-chars="163">„A&nbsp;tos říkala, že&nbsp;znáš těch způsobů devatenáct, a&nbsp;zatíms mi&nbsp;ukázala všehovšudy šestnáct, a&nbsp;dva z&nbsp;toho jsou teda pochybný. Tak kde máš ještě ty&nbsp;tři do&nbsp;devatenácti?“</span></p>
          <p class="chunk" data-nb-ref-number="10" data-nb-words="8" data-nb-chars="55"><span class="idea" data-nb-ref-number="10" id="idea10" data-nb-words="8" data-nb-chars="55">„No jasně, normální líbání přeci!“ zajásala náhle Evka.</span></p>
          <p class="chunk" data-nb-ref-number="11" data-nb-words="7" data-nb-chars="41"><span class="idea" data-nb-ref-number="11" id="idea11" data-nb-words="7" data-nb-chars="41">„Tak to&nbsp;je&nbsp;dohromady pořád jen sedmnáct!“</span></p>
          <p class="chunk" data-nb-ref-number="12" data-nb-words="13" data-nb-chars="73"><span class="idea" data-nb-ref-number="12" id="idea12" data-nb-words="13" data-nb-chars="73">„A&nbsp;co tohle…,“ řekla Evka po&nbsp;delším soustředění a&nbsp;kousla Janu do&nbsp;podpaží.</span></p>
          <p class="chunk" data-nb-ref-number="13" data-nb-words="36" data-nb-chars="210"><span class="idea" data-nb-ref-number="13" id="idea13" data-nb-words="36" data-nb-chars="210">„Kousání jsme už&nbsp;říkali. Zkrátka už&nbsp;nic nevíš, a&nbsp;tak se&nbsp;příště nehoň s&nbsp;devatenácti způsoby, když umíš sotva sedmnáct, a&nbsp;z&nbsp;toho ještě dva pochybný!“ řekla Jana pohrdavě a&nbsp;vrátila se&nbsp;ke&nbsp;svému laboratornímu stolu.</span></p>
          <p class="chunk" data-nb-ref-number="14" data-nb-words="106" data-nb-chars="537"><span class="idea" data-nb-ref-number="14" id="idea14" data-nb-words="106" data-nb-chars="537">Po&nbsp;vyčerpání Evky&nbsp;– Kamilka s&nbsp;Janou vůbec nemluvila a&nbsp;o&nbsp;milostné zkušenosti paní Secké Jana nestála&nbsp;– rozmlouvala Jana dlouze o&nbsp;lásce s&nbsp;paní Olgou a&nbsp;s&nbsp;hořícíma ušima horlivě naslouchala ženiným radám: „…&nbsp;a&nbsp;hlavně se&nbsp;mu&nbsp;nikdy nestyď ukázat, že&nbsp;ti&nbsp;to&nbsp;dělá dobře po&nbsp;těle, musíš mu&nbsp;to&nbsp;<em>zahrát,</em> aby si&nbsp;toho všiml i&nbsp;třeba potmě, a&nbsp;i když sotva ví&nbsp;sám o&nbsp;sobě, mužskej se&nbsp;to&nbsp;musí <em>dovědět</em> a&nbsp;to pak úplně šílí a&nbsp;ty si&nbsp;přijdeš na&nbsp;svý třeba až&nbsp;<em>po</em> tomhle dopingu, chápeš, ale <em>zahrát</em> mu&nbsp;to&nbsp;musíš hned, i&nbsp;kdyby tě&nbsp;to&nbsp;třeba jen svědilo, řezalo a&nbsp;pálilo…“</span></p>
          <p class="chunk" data-nb-ref-number="15" data-nb-words="178" data-nb-chars="1019"><span class="idea" data-nb-ref-number="15" id="idea15" data-nb-words="178" data-nb-chars="1019">S&nbsp;ušima a&nbsp;očima dokořán Jana neúnavně pořád na&nbsp;nohou a&nbsp;ve střehu, čile se&nbsp;míhala závodním nádvořím, čekárnou ošetřovny, jídelnou, kolem garáží a&nbsp;vrátnice a&nbsp;stále častěji se&nbsp;odvažovala i&nbsp;do chodby Bílého domu mezi čtyřicet skleněných kancelářských dveří, uhadujíc za&nbsp;matovým sklem, která silueta uvnitř je&nbsp;Borkova, co&nbsp;dělá můj vyvolený celý den, sedí ve&nbsp;své kanceláři nebo vedle u&nbsp;Tušla, nebo u&nbsp;náměstka Abrta, občas schůze v&nbsp;ředitelně, na&nbsp;oběd chodí celé plánovací oddělení pohromadě, Borek s&nbsp;těmi lidmi sedí, ale skoro vůbec s&nbsp;nimi nemluví a&nbsp;jí moc špatně, sotva pár lžic polévky,&nbsp;černé zabijačkové polívky se&nbsp;včera ani netkl, z&nbsp;oběda sotva pár soust a&nbsp;nechává na&nbsp;talíři všecko maso, jen moučníky jí&nbsp;celé a&nbsp;k&nbsp;tomu jen čaj… jak budeš vypadat, můj chlapče, vždyť takhle ztratíš všecku sílu… Kdybych tak mohla obědvat s&nbsp;ním a&nbsp;nutit ho&nbsp;trochu do&nbsp;jídla, třeba i&nbsp;lžičkou bych ho&nbsp;krmila&nbsp;– ale to&nbsp;ovšem nejde. Ani sedět s&nbsp;ním u&nbsp;stolu nemohu, kdyby ve&nbsp;zdejší klepárně obědvalo děvče s&nbsp;chlapcem, vůbec by&nbsp;pak s&nbsp;lidmi nevydrželi.</span></p>
          <p class="chunk" data-nb-ref-number="16" data-nb-words="60" data-nb-chars="353"><span class="idea" data-nb-ref-number="16" id="idea16" data-nb-words="60" data-nb-chars="353">Doma ve&nbsp;své dívčí svobodárně ve&nbsp;druhém patře si&nbsp;Jana uklidila, přeprala pár kousků, trochu žehlila, naučila se&nbsp;dvacet švédských slovíček&nbsp;– při tom všem majíc dveře na&nbsp;chodbu stále pootevřené: Borek chodí domů buď přede mnou, nebo zas pozdě z&nbsp;těch všelijakých schůzí&nbsp;– opravdu jen ze&nbsp;schůzí?… Ale ženskou nemá žádnou, to&nbsp;vím jistě… úplně jistě na&nbsp;beton?…</span></p>
          <p class="chunk" data-nb-ref-number="17" data-nb-words="375" data-nb-chars="2069"><span class="idea" data-nb-ref-number="17" id="idea17" data-nb-words="375" data-nb-chars="2069">Vtom bouchly protější dveře a&nbsp;kroky po&nbsp;schodech dolů, Jana odhodila učebnici švédštiny, ještě chvíli naslouchala u&nbsp;dveří a&nbsp;pak ostražitě vyrazila za&nbsp;Borkem. Co&nbsp;vlastně dělá v&nbsp;městě? Je&nbsp;unavený a&nbsp;apatický, skoro zbytečné jet ve&nbsp;druhém voze tramvaje, nevšiml by&nbsp;si&nbsp;mne, ani kdybych stála přímo za&nbsp;ním… Jde hlavní třídou jak náměsíčný, výkladní skříně, lidé, auta&nbsp;– nic ho&nbsp;nezajímá a&nbsp;nejkratší cestou do&nbsp;kavárny Svět, tady jsou prima opony na&nbsp;skleněných dveřích, a&nbsp;teda krásně vidět dovnitř, Borek si&nbsp;objednal dvě deci červeného vína, tak k&nbsp;obědu skoro nic, a&nbsp;teď nalačno víno, no&nbsp;to&nbsp;je&nbsp;mi&nbsp;teda pěkná životospráva&nbsp;– a&nbsp;taky moc kouříš, miláčku. Pak šel do&nbsp;kina Svět na&nbsp;film „Žert“, kdyby se&nbsp;aspoň tam trochu zasmál (v kině se&nbsp;Jana často otáčela, v&nbsp;matném odrazu projekce Borkův obličej čtyři řady za&nbsp;ní&nbsp;jako sádrová posmrtná maska s&nbsp;ostrými černými stíny) a&nbsp;z&nbsp;kina Svět do&nbsp;automatu Svět, u&nbsp;pultu nekonečně dlouho převaloval v&nbsp;ústech dva obložené chlebíčky, k&nbsp;tomu čaj s&nbsp;dvěma velkými rumy (bez čaje Svět alkohol nečepuje), rumy vypil, čaj nechal stát a&nbsp;jel tramvají domů, zavřel za&nbsp;sebou dveře a&nbsp;už nevyšel… zrovna jak posledně a&nbsp;předtím. Proč nejde třeba bruslit nebo do&nbsp;divadla, nebo někam na&nbsp;večeři, co&nbsp;dělá celé večery sám v&nbsp;pokoji… to&nbsp;ho&nbsp;ta&nbsp;mrtvá čarodějnice ještě pořád drží… to&nbsp;už&nbsp;mě&nbsp;nemá ani trochu rád?… Já&nbsp;to&nbsp;vůbec nemůžu pochopit, muži přece… jak dlouho mohou být muži bez ženy… S&nbsp;čarodějnicí byl naposledy ještě v&nbsp;lednu, ten čtvrtek před tím pátkem, kdy čarodějnice odletěla na&nbsp;koštěti do&nbsp;pekla, ale to&nbsp;je&nbsp;přece už&nbsp;šest týdnů, jak může tak dlouho vydržet bez&nbsp;– – A&nbsp;on se&nbsp;o&nbsp;nic ani nepokouší a&nbsp;celý večer sedí zavřený sám v&nbsp;pokoji, Evka říkala, že&nbsp;někteří si&nbsp;to&nbsp;dělají sami a&nbsp;tak si&nbsp;na&nbsp;to&nbsp;zvyknou, že&nbsp;už&nbsp;pak nic jiného nechtějí, ale to&nbsp;by&nbsp;byla přece hrůza&nbsp;– Jana seděla na&nbsp;židli u&nbsp;pootevřených dveří na&nbsp;chodbu a&nbsp;v&nbsp;klíně si&nbsp;hrála s&nbsp;krabičkou cigaret Slavia, Borkova značka, na&nbsp;bílém obalu za&nbsp;celofánem modrý pták s&nbsp;černou hlavou… Kdy si&nbsp;zas přijdeš půjčit cigaretu? Kdybych tak mohla vejít k&nbsp;tobě, vzít do&nbsp;dlaní tvou krásnou hlavu a&nbsp;líbat tvůj úzký bledý obličej…</span></p>
          <p class="chunk" data-nb-ref-number="18" data-nb-words="53" data-nb-chars="272"><span class="idea" data-nb-ref-number="18" id="idea18" data-nb-words="53" data-nb-chars="272">V&nbsp;domě zdola dvojí krok a&nbsp;stoupají do&nbsp;schodů, to&nbsp;je&nbsp;Madda s&nbsp;Oldou, a&nbsp;když se&nbsp;Olda nerozloučil v&nbsp;přízemí, přijde jistě sem, ale mně se&nbsp;už&nbsp;nechce chodit do&nbsp;nádražní čekárny, bydlím přece tady ve&nbsp;svém domě&nbsp;– ale to&nbsp;trapné domlouvání s&nbsp;Maddou už&nbsp;nesnesu… ani pohled na&nbsp;ty&nbsp;dva.</span></p>
          <p class="chunk" data-nb-ref-number="19" data-nb-words="72" data-nb-chars="383"><span class="idea" data-nb-ref-number="19" id="idea19" data-nb-words="72" data-nb-chars="383">Jana skočila do&nbsp;postele a&nbsp;přikryla si&nbsp;hlavu dvojmo přehrnutou houní, slovo však slyšet každé („Pst!“ šeptá Olda, „Ale ta&nbsp;má&nbsp;už&nbsp;půlnoc&nbsp;–“ lže Madda) a&nbsp;ještě trýznivěji to, co&nbsp;přijde pak, Olda vzlyká štěstím v&nbsp;objetí Maddy a&nbsp;polštář v&nbsp;mém objetí už&nbsp;pálí, teď se&nbsp;Madda přidává a&nbsp;já svůj polštář koušu, abych se&nbsp;k&nbsp;nim nepřidala&nbsp;– taky vzlykáním, já&nbsp;zas z&nbsp;bolesti, ale znělo by&nbsp;to&nbsp;stejně.</span></p>
          <p class="chunk" data-nb-ref-number="20" data-nb-words="18" data-nb-chars="113"><span class="idea" data-nb-ref-number="20" id="idea20" data-nb-words="18" data-nb-chars="113">„Nemůžeš být při tom aspoň trochu potichu?!“ řekla Jana hněvivě Maddě, když Olda odešel spát dolů do&nbsp;montércimry.</span></p>
          <p class="chunk" data-nb-ref-number="21" data-nb-words="9" data-nb-chars="51"><span class="idea" data-nb-ref-number="21" id="idea21" data-nb-words="9" data-nb-chars="51">„To mám při tom kousat do&nbsp;polštáře?“ odsekla Madda.</span></p>
          <p class="chunk" data-nb-ref-number="22" data-nb-words="15" data-nb-chars="92"><span class="idea" data-nb-ref-number="22" id="idea22" data-nb-words="15" data-nb-chars="92">„Poslyš, Maddo, že&nbsp;ty&nbsp;to&nbsp;děláš taky trochu naschvál… rozumíš, jako takovej doping pro Oldu…“</span></p>
          <p class="chunk" data-nb-ref-number="23" data-nb-words="10" data-nb-chars="58"><span class="idea" data-nb-ref-number="23" id="idea23" data-nb-words="10" data-nb-chars="58">„Já ti, holka, při tom ani nějak zvlášť moc nepřemejšlím.“</span></p>
          <p class="chunk" data-nb-ref-number="24" data-nb-words="13" data-nb-chars="67"><span class="idea" data-nb-ref-number="24" id="idea24" data-nb-words="13" data-nb-chars="67">„Ale něco na&nbsp;tom může být, ne? Rozumíš, třeba jako bezděčně a&nbsp;tak…“</span></p>
          <p class="chunk" data-nb-ref-number="25" data-nb-words="9" data-nb-chars="49"><span class="idea" data-nb-ref-number="25" id="idea25" data-nb-words="9" data-nb-chars="49">„To víš, že&nbsp;seš votravná, když ležíš jako kláda.“</span></p>
          <p class="chunk" data-nb-ref-number="26" data-nb-words="83" data-nb-chars="484"><span class="idea" data-nb-ref-number="26" id="idea26" data-nb-words="83" data-nb-chars="484">Tak vidíte, totéž, co&nbsp;říkala paní Olga, potvrzuje se&nbsp;to&nbsp;a&nbsp;obecně platí jako zákony v&nbsp;chemii, snad to&nbsp;má&nbsp;hodně společného, vzájemná touha kationtu a&nbsp;aniontu po&nbsp;sloučení a&nbsp;spousta dalších vzrušujících dějů jako třeba rozpouštění kovu v&nbsp;kyselině a&nbsp;exo- a&nbsp;endothermické reakce, to&nbsp;je&nbsp;jako taková inženýrská síť v&nbsp;podzemí a&nbsp;na té&nbsp;se&nbsp;staví krásné bílé domy s&nbsp;velikými okny a&nbsp;balkony, s&nbsp;kuchyněmi, koupelnami, ložnicemi a&nbsp;dětskými pokoji, s&nbsp;květinami na&nbsp;římsách a&nbsp;nahoře s&nbsp;anténami do&nbsp;éteru…</span></p>
          <p class="chunk" data-nb-ref-number="27" data-nb-words="33" data-nb-chars="199"><span class="idea" data-nb-ref-number="27" id="idea27" data-nb-words="33" data-nb-chars="199">A&nbsp;tak přišel poslední únorový den toho přestupného roku, takový přichází jen jednou za&nbsp;čtyři léta, obloha byla poprvé celá čistě modrá a&nbsp;holé stromy na&nbsp;střížovickém vrchu vzpínaly nahé paže k&nbsp;slunci.</span></p>
          <p class="chunk" data-nb-ref-number="28" data-nb-words="64" data-nb-chars="325"><span class="idea" data-nb-ref-number="28" id="idea28" data-nb-words="64" data-nb-chars="325">Další důležitý den a&nbsp;každý další bude ještě důležitější&nbsp;– tak to&nbsp;půjde už&nbsp;pořád?&nbsp;– to&nbsp;je&nbsp;nádhera! Přešla jsem chodbu a&nbsp;zaklepala na&nbsp;Borkovy dveře&nbsp;– nic, zaklepala jsem ještě jednou&nbsp;– zase nic, lekla jsem se, že&nbsp;se&nbsp;mu&nbsp;třeba něco stalo, a&nbsp;tak jsem do&nbsp;těch dveří vrazila&nbsp;– těsně za&nbsp;nimi stál Borek bledý s&nbsp;výrazem děsu ve&nbsp;tváři.</span></p>
          <p class="chunk" data-nb-ref-number="29" data-nb-words="5" data-nb-chars="27"><span class="idea" data-nb-ref-number="29" id="idea29" data-nb-words="5" data-nb-chars="27">„Borku… stalo se&nbsp;vám něco?“</span></p>
          <p class="chunk" data-nb-ref-number="30" data-nb-words="7" data-nb-chars="35"><span class="idea" data-nb-ref-number="30" id="idea30" data-nb-words="7" data-nb-chars="35">„Ne… Já&nbsp;se&nbsp;jen lekl… toho klepání.“</span></p>
          <p class="chunk" data-nb-ref-number="31" data-nb-words="12" data-nb-chars="70"><span class="idea" data-nb-ref-number="31" id="idea31" data-nb-words="12" data-nb-chars="70">„Ale proč? Vždyť jsem jen docela obyčejně… Přišla jsem si&nbsp;půjčit sůl.“</span></p>
          <p class="chunk" data-nb-ref-number="32" data-nb-words="4" data-nb-chars="24"><span class="idea" data-nb-ref-number="32" id="idea32" data-nb-words="4" data-nb-chars="24">„Připomnělo mi&nbsp;to&nbsp;cosi…“</span></p>
          <p class="chunk" data-nb-ref-number="33" data-nb-words="4" data-nb-chars="33"><span class="idea" data-nb-ref-number="33" id="idea33" data-nb-words="4" data-nb-chars="33">„Vypadáte tedy opravdu poděšeně.“</span></p>
          <p class="chunk" data-nb-ref-number="34" data-nb-words="14" data-nb-chars="64"><span class="idea" data-nb-ref-number="34" id="idea34" data-nb-words="14" data-nb-chars="64">„Tak dlouho už&nbsp;na&nbsp;mě&nbsp;nikdo neklepal… Ale to&nbsp;nic, už&nbsp;je&nbsp;to&nbsp;pryč.“</span></p>
          <p class="chunk" data-nb-ref-number="35" data-nb-words="51" data-nb-chars="266"><span class="idea" data-nb-ref-number="35" id="idea35" data-nb-words="51" data-nb-chars="266">Usmívá se&nbsp;na&nbsp;mě! Mlčíme. A&nbsp;já poznávám, že… že&nbsp;dnes poprvé zas na&nbsp;mě&nbsp;hledí jako muž hledí na&nbsp;děvče. Jsem šťastná a&nbsp;bojím se, aby to&nbsp;zas nepřestalo, a&nbsp;tak raději zase honem odcházím. Však já&nbsp;zas přijdu! Na&nbsp;sůl jsme zapomněli oba (však mám doma sotva načatou kilovku).</span></p>
          <p class="chunk" data-nb-ref-number="36" data-nb-words="76" data-nb-chars="381"><span class="idea" data-nb-ref-number="36" id="idea36" data-nb-words="76" data-nb-chars="381">Nazítří ráno&nbsp;– to&nbsp;bylo už&nbsp;skoro světlo!&nbsp;– jsem si&nbsp;troufla dohonit ho&nbsp;cestou do&nbsp;práce. Vyprávěla jsem mu&nbsp;směšné příhody&nbsp;– jak jsme doma píchali vepříka a&nbsp;jak ještě cukal nožkou… a&nbsp;Borek se&nbsp;smál jako kluk. On&nbsp;potřebuje radost, a&nbsp;já bych mu&nbsp;ji&nbsp;poskytla, i&nbsp;kdybych si&nbsp;na&nbsp;to&nbsp;měla ušít červené šaty s&nbsp;rolničkami… Vyléčím ho. A&nbsp;udělám z&nbsp;něho zase muže. Muže pro sebe&nbsp;– a&nbsp;muže pro nás oba.</span></p>
          <p class="chunk" data-nb-ref-number="37" data-nb-words="57" data-nb-chars="317"><span class="idea" data-nb-ref-number="37" id="idea37" data-nb-words="57" data-nb-chars="317">Od&nbsp;té&nbsp;doby chodíme do&nbsp;práce už&nbsp;jen spolu. A&nbsp;ještě téhož dne Borek ke&nbsp;mně přišel odpoledne, měla jsem pro něho cigarety Slavia připravené, ale on&nbsp;už&nbsp;nehledal žádnou záminku a&nbsp;povídali jsme si, jako bychom spolu chodili už&nbsp;rok&nbsp;– ale což už&nbsp;spolu nechodíme čtyři měsíce? To&nbsp;mrzuté přerušení je&nbsp;už&nbsp;dávno dávno zapomenuto.</span></p>
          <p class="chunk" data-nb-ref-number="38" data-nb-words="71" data-nb-chars="417"><span class="idea" data-nb-ref-number="38" id="idea38" data-nb-words="71" data-nb-chars="417">Bylo nám spolu tak dobře, že&nbsp;jsme oba měli vlhké oči. I&nbsp;Borek… nakonec mi&nbsp;vykládal podivnou starou historku o&nbsp;jakési paní Derenálové a&nbsp;nějakém Juliánovi, který ji&nbsp;zastřelil v&nbsp;kostele&nbsp;– připadalo mi&nbsp;to&nbsp;takové přepjaté a&nbsp;ne moc dobře vymyšleno, zkrátka se&nbsp;mi&nbsp;to&nbsp;nijak dvakrát nelíbilo&nbsp;– až&nbsp;jsem pochopila, že&nbsp;ta&nbsp;Derenálová má&nbsp;znamenat čarodějnici Gráfovou a&nbsp;ten Julda Borka. Toho Juliána v&nbsp;té povídce nakonec popravili.</span></p>
          <p class="chunk" data-nb-ref-number="39" data-nb-words="13" data-nb-chars="73"><span class="idea" data-nb-ref-number="39" id="idea39" data-nb-words="13" data-nb-chars="73">„Ale vy&nbsp;jste snad ještě živ, ne?“ upozornila jsem ho&nbsp;ne&nbsp;bez škodolibosti.</span></p>
          <p class="chunk" data-nb-ref-number="40" data-nb-words="103" data-nb-chars="507"><span class="idea" data-nb-ref-number="40" id="idea40" data-nb-words="103" data-nb-chars="507">„Zatím. A&nbsp;řekl bych, že&nbsp;dost&nbsp;–“ a&nbsp;už vstával a&nbsp;už zas jeho ruce kolem mého pasu a&nbsp;už jsme se&nbsp;zas strkali na&nbsp;tom kříži z&nbsp;kolejnic na&nbsp;podlaze mého pokoje, líbal mě&nbsp;na&nbsp;tvář&nbsp;– na&nbsp;ústa jsem mu&nbsp;to&nbsp;zatím nedovolovala. „Až zas někdy přijdete&nbsp;–“ šklebila jsem se&nbsp;na&nbsp;něho. „Nevím, jestli na&nbsp;to&nbsp;najdu čas&nbsp;–“ šklebil se&nbsp;na&nbsp;mě. Nazítří jsem si&nbsp;hned po&nbsp;návratu z&nbsp;práce oblékla novou ostrou podprsenku za&nbsp;čtyřicet korun a&nbsp;ještě jsem si&nbsp;ji&nbsp;ani vzadu nedopnula a&nbsp;Borek mi&nbsp;už&nbsp;vcházel do&nbsp;dveří. Od&nbsp;té&nbsp;doby jsme spolu už&nbsp;pořád.</span></p>
          <p class="chunk" data-nb-ref-number="41" data-nb-words="55" data-nb-chars="301"><span class="idea" data-nb-ref-number="41" id="idea41" data-nb-words="55" data-nb-chars="301">Líbáme se… kde je&nbsp;chudinka Evka se&nbsp;svými sedmnácti způsoby, z&nbsp;toho ještě dva pochybný… Když se&nbsp;dva milují, je&nbsp;každý jejich polibek nový a&nbsp;krásnější způsob líbání. Sedíme spolu na&nbsp;kavalci a&nbsp;díváme se&nbsp;z&nbsp;okna, vidíme tak jen nebe, ale to&nbsp;nám úplně stačí… každý den je&nbsp;teď delší a&nbsp;světlejší než předchozí.</span></p>
          <p class="chunk" data-nb-ref-number="42" data-nb-words="15" data-nb-chars="99"><span class="idea" data-nb-ref-number="42" id="idea42" data-nb-words="15" data-nb-chars="99">„Často vzpomínám,“ šeptal Borek, „Jak jsme tenkrát spolu mluvili o&nbsp;Švédsku… Pamatuješ si&nbsp;to&nbsp;ještě?“</span></p>
          <p class="chunk" data-nb-ref-number="43" data-nb-words="21" data-nb-chars="125"><span class="idea" data-nb-ref-number="43" id="idea43" data-nb-words="21" data-nb-chars="125">„Pamatuji si&nbsp;všecko, co&nbsp;jsme spolu mluvili. I&nbsp;já bych chtěla jet do&nbsp;Švédska… denně se&nbsp;učím dvacet nových švédských slovíček.“</span></p>
          <p class="chunk" data-nb-ref-number="44" data-nb-words="56" data-nb-chars="282"><span class="idea" data-nb-ref-number="44" id="idea44" data-nb-words="56" data-nb-chars="282">„A&nbsp;já bych chtěl najít Švédsko tady, na&nbsp;Labi… s&nbsp;tebou.“ A&nbsp;zas jsme už&nbsp;měli oči dojetím vlhké… ale my&nbsp;přece spolu plakat nebudem?… ale to&nbsp;jen ze&nbsp;štěstí. Od&nbsp;toho dne mě&nbsp;Borek smí hladit po&nbsp;celém těle a&nbsp;nazítří, v&nbsp;sobotu, jsem jela domů do&nbsp;Malešic mamince říct, že&nbsp;se&nbsp;budu brzo vdávat.</span></p>
          <p class="chunk" data-nb-ref-number="45" data-nb-words="57" data-nb-chars="329"><span class="idea" data-nb-ref-number="45" id="idea45" data-nb-words="57" data-nb-chars="329">Lidi, já&nbsp;miluju březen, měsíc větrů nad kalužemi a&nbsp;vodního zurčení, vzduch voní jarem, Borek přichází přímo z&nbsp;práce, doráží, já&nbsp;uhýbám a&nbsp;zas se&nbsp;vystavuji, vypadá to&nbsp;jako hra nebo lov, tak vypadá opravdová láska, nejlepší věci jsou vždy nejprostší, smějeme se&nbsp;spolu, letí duben vonící zemí a&nbsp;snáší se&nbsp;květen, měsíc hvězd a&nbsp;lásky&nbsp;–</span></p>
          <p class="chunk" data-nb-ref-number="46" data-nb-words="75" data-nb-chars="421"><span class="idea" data-nb-ref-number="46" id="idea46" data-nb-words="75" data-nb-chars="421">Ještě než červený budíček z&nbsp;plastiku dozněl na&nbsp;své rezonanční desce (na kruhovém sedadle židle, koupil jsem si&nbsp;stejný, jako má&nbsp;Jana), stál Borek u&nbsp;okna a&nbsp;natáčel tvář vzhůru, aby v&nbsp;ranní mlze viděl sám vrchlík nebeské polokoule, a&nbsp;když se&nbsp;mu&nbsp;zazdálo, že&nbsp;slibuje modř, zaradoval se: bude krásný den! Oblečen pak seděl na&nbsp;židli těsně u&nbsp;dveří na&nbsp;chodbu a&nbsp;se zatajeným dechem čekal, až&nbsp;Jana z&nbsp;protějších dveří vyjde do&nbsp;práce.</span></p>
          <p class="chunk" data-nb-ref-number="47" data-nb-words="86" data-nb-chars="577"><span class="idea" data-nb-ref-number="47" id="idea47" data-nb-words="86" data-nb-chars="577">Vyrvána spánku řinčením budíku, svíravým hladem a&nbsp;žhoucí žízní doběhla Jana (odhazujíc cestou bavlněnou košilku už&nbsp;bez ohledu na&nbsp;spolubydlící Maddu) k&nbsp;výlevce na&nbsp;zdi a&nbsp;rychle (zneklidněna prudkostí touhy svého těla procitnuvší dříve než tělo samo) roztočila kohoutek naplno a&nbsp;nastavovala tvrdě tryskajícímu vodnímu kuželi tvář, ramena, prsy a&nbsp;hltavě chlemtala, až&nbsp;pocit hladu poněkud zeslábl. Nahá poskakovala (ručníky si&nbsp;šetřím do&nbsp;výbavy) v&nbsp;ranním nízkém a&nbsp;ostrém květnovém slunci a&nbsp;zalykala se&nbsp;bezdůvodnou, totální, tou zběsilou radostí, jež bere dech a&nbsp;svírá svalstvo křečí.</span></p>
          <p class="chunk" data-nb-ref-number="48" data-nb-words="70" data-nb-chars="389"><span class="idea" data-nb-ref-number="48" id="idea48" data-nb-words="70" data-nb-chars="389">Sešli jsme se&nbsp;na&nbsp;chodbě jako řízeni tajemným signálem, naše dveře se&nbsp;otevřely snad v&nbsp;téže vteřině&nbsp;– to&nbsp;mám krásnou holku!&nbsp;– to&nbsp;mám krásnýho kluka!&nbsp;– a&nbsp;v&nbsp;minutě se&nbsp;domluvili, že&nbsp;dnes půjdem na&nbsp;Větruši tancovat, zaskočili jsme si&nbsp;ještě oba zpátky každý do&nbsp;svého pokoje napustit si&nbsp;vodu, která odpoledne nepoteče, trvalo nám to&nbsp;stejně dlouho, bereme se&nbsp;za&nbsp;ruce a&nbsp;skáčeme spolu dolů ze&nbsp;schodů.</span></p>
          <p class="chunk" data-nb-ref-number="49" data-nb-words="88" data-nb-chars="553"><span class="idea" data-nb-ref-number="49" id="idea49" data-nb-words="88" data-nb-chars="553">Hned po&nbsp;návratu z&nbsp;práce se&nbsp;Borek ve&nbsp;svém pokoji ve&nbsp;druhém patře vpravo vysvlékl a&nbsp;díval se&nbsp;na&nbsp;sebe v&nbsp;zrcadle, denními čtyřiceti kliky přibývá v&nbsp;prsou svalové hmoty, zaťal paži a&nbsp;zkusil tuhost bicepsu, je&nbsp;mi&nbsp;už&nbsp;šestadvacet, teprve šestadvacet let… Přiklekl ke&nbsp;kavalci, obřadně odemkl svůj trezorový samsonitový kufr a&nbsp;na postel jak na&nbsp;oltář kladl bílé prolamované tílko, bílou nylonovou košili, exkvizitní londýnské ponožky, bílé spodky&nbsp;– zaváhal a&nbsp;místo nich přichystal červené trenky&nbsp;– stříbrošedou kravatu a&nbsp;manžetové knoflíčky: safíry v&nbsp;šedé platině.</span></p>
          <p class="chunk" data-nb-ref-number="50" data-nb-words="95" data-nb-chars="559"><span class="idea" data-nb-ref-number="50" id="idea50" data-nb-words="95" data-nb-chars="559">Hned po&nbsp;návratu z&nbsp;práce se&nbsp;Jana ve&nbsp;svém pokoji v&nbsp;druhém patře vlevo vysvlékla a&nbsp;prohlížela se&nbsp;v&nbsp;čtverhranném zrcátku, kůže vzadu na&nbsp;stehnech je&nbsp;snad už&nbsp;hladší a&nbsp;břicho nádherně podle slibu naší tělocvikářky, bude mi&nbsp;už&nbsp;dvacet, teprve dvacet let… přiklekla ke&nbsp;kavalci, obřadně odemkla svůj kufřík a&nbsp;na postel jak na&nbsp;oltář kladla dosud netknutou soupravu prádla z&nbsp;jemného bílého nylonu&nbsp;– zaváhala a&nbsp;vyměnila podprsenku ze&nbsp;soupravy za&nbsp;novou ostrou za&nbsp;čtyřicet korun&nbsp;– nové bílé střevíčky a&nbsp;ze skříně dosud nenošené bílé šaty ušité podle střihu z&nbsp;Praktische Mode.</span></p>
          <p class="chunk" data-nb-ref-number="51" data-nb-words="70" data-nb-chars="428"><span class="idea" data-nb-ref-number="51" id="idea51" data-nb-words="70" data-nb-chars="428">Borek se&nbsp;dvakrát oholil, užil hojně Alexovy kolínské Barberina a&nbsp;masážního krému Barbus a&nbsp;pohlédl na&nbsp;hodinky, ještě hodinu času, a&nbsp;přistoupil k&nbsp;oknu, špičaté střechy vrážejí do&nbsp;nebe a&nbsp;obloha svírá střížovický vrch stehny, vítr se&nbsp;páří s&nbsp;béžovým spadovým prachem a&nbsp;osou všeho je&nbsp;nesmírný komín elektrárny jak triumfující falus chrlící chuchvalce dýmu, VICTORY! Já&nbsp;už&nbsp;zas vidím rudě&nbsp;– Ještě hodinu času… kéž by&nbsp;trvala padesát let.</span></p>
          <p class="chunk" data-nb-ref-number="52" data-nb-words="152" data-nb-chars="893"><span class="idea" data-nb-ref-number="52" id="idea52" data-nb-words="152" data-nb-chars="893">Jana se&nbsp;postříkala Maddinou kolínskou Barberina a&nbsp;vpracovala si&nbsp;do&nbsp;drsné pleti stehen Maddin masážní krém Barbus, ještě špetku bílé vazelíny na&nbsp;zvláčnění konečků ňader a&nbsp;pak se&nbsp;už&nbsp;oblékala, ještě hodinku času a&nbsp;rozhlédla se&nbsp;po&nbsp;dívčí svobodárně, úzký kavalec vycpaný senem, kufr pod postelí, výlevka na&nbsp;zdi a&nbsp;na podlaze svařené koleje, dnes naposledy odejdu ještě nedotčená, Jana znovu přiklekla ke&nbsp;kufru, vyňala zaječí tlapku od&nbsp;tatínka pro štěstí a&nbsp;udělala si&nbsp;s&nbsp;ní na&nbsp;prsou křížek, ať&nbsp;jsou všecky dobré mocnosti na&nbsp;mé&nbsp;straně, proč nejsem teď dojata&nbsp;– místo slz za&nbsp;víčky očí rudou rotaci&nbsp;– jak uhranuta bílým prostěradlem svého kavalce, na&nbsp;němž se&nbsp;to&nbsp;stane a&nbsp;musí to&nbsp;být VELIKÉ&nbsp;– Jana hodila zaječí tlapku do&nbsp;kufru spolu se&nbsp;starými teniskami a&nbsp;místo nich podstrčila pod postel své dosud netknuté pantoflíčky z&nbsp;jemné bílé kůže&nbsp;– Ještě hodinu času… že&nbsp;budou všecky další hodiny stále krásnější?…</span></p>
          <p class="chunk" data-nb-ref-number="53" data-nb-words="43" data-nb-chars="242"><span class="idea" data-nb-ref-number="53" id="idea53" data-nb-words="43" data-nb-chars="242">Jeli jsme tramvají k&nbsp;železničnímu mostu a&nbsp;šli pěšky nahoru na&nbsp;Větruši, vypadá jako hrad nad městem a&nbsp;z&nbsp;restaurace je&nbsp;báječná vyhlídka, pili jsme bílé víno, tančili jsme a&nbsp;šli se&nbsp;pak projít ještě chvilku do&nbsp;lesa. Ještě jsme se&nbsp;dnes nepolíbili…</span></p>
          <p class="chunk" data-nb-ref-number="54" data-nb-words="4" data-nb-chars="19"><span class="idea" data-nb-ref-number="54" id="idea54" data-nb-words="4" data-nb-chars="19">„Mám tě&nbsp;rád, Jano.“</span></p>
          <p class="chunk" data-nb-ref-number="55" data-nb-words="4" data-nb-chars="22"><span class="idea" data-nb-ref-number="55" id="idea55" data-nb-words="4" data-nb-chars="22">„Já tebe taky, Borku.“</span></p>
          <p class="chunk" data-nb-ref-number="56" data-nb-words="4" data-nb-chars="19"><span class="idea" data-nb-ref-number="56" id="idea56" data-nb-words="4" data-nb-chars="19">„Chci s&nbsp;tebou žít.“</span></p>
          <p class="chunk" data-nb-ref-number="57" data-nb-words="1" data-nb-chars="6"><span class="idea" data-nb-ref-number="57" id="idea57" data-nb-words="1" data-nb-chars="6">„Ano.“</span></p>
          <p class="chunk" data-nb-ref-number="58" data-nb-words="38" data-nb-chars="211"><span class="idea" data-nb-ref-number="58" id="idea58" data-nb-words="38" data-nb-chars="211">A&nbsp;náhle polibků jak za&nbsp;celý poslední týden a&nbsp;to byl náš vůbec nejlíbavější týden, najednou pak byla už&nbsp;tma a&nbsp;běželi jsme dolů stříbrnou vozovkou tygrovanou stíny kmenů k&nbsp;městu, čeká na&nbsp;nás jako rozsvícený dort&nbsp;–</span></p>
          <p class="chunk" data-nb-ref-number="59" data-nb-words="21" data-nb-chars="118"><span class="idea" data-nb-ref-number="59" id="idea59" data-nb-words="21" data-nb-chars="118">Pak mlčky k&nbsp;domu a&nbsp;po schodech nahoru, naše ruce se&nbsp;už&nbsp;neopouštějí a&nbsp;spolu jimi otevíráme dveře našeho prvního pokoje.</span></p>
          <p class="chunk" data-nb-ref-number="60" data-nb-words="26" data-nb-chars="131"><span class="idea" data-nb-ref-number="60" id="idea60" data-nb-words="26" data-nb-chars="131"><em>Dívka dorostlá v&nbsp;ženu pro mne Z&nbsp;mléka, slunce, trávy a&nbsp;rybízu Jako chléb Jako maso, víno a&nbsp;květiny Všecko teď už&nbsp;docela jen pro mne</em></span></p>
          <p class="chunk" data-nb-ref-number="61" data-nb-words="43" data-nb-chars="214"><span class="idea" data-nb-ref-number="61" id="idea61" data-nb-words="43" data-nb-chars="214"><em>Můj muž Můj jediný Můj osud Čekala jsem Tě&nbsp;a&nbsp;Tys přišel Teď jsme už&nbsp;spolu Pro tuto chvíli jsem uhájila svoji čistotu Vezmi si&nbsp;tu&nbsp;oběť Je&nbsp;jen pro Tebe Dávám ji&nbsp;ráda Na&nbsp;dívčích nohou vynést těžké tělo muže do&nbsp;beztíže</em></span></p>
          <p class="chunk" data-nb-ref-number="62" data-nb-words="24" data-nb-chars="136"><span class="idea" data-nb-ref-number="62" id="idea62" data-nb-words="24" data-nb-chars="136"><em>Však jsme spolu dva Mysli přitom taky na&nbsp;sebe Tvá radost dvojnásobí mou a&nbsp;zečtyřnásobená se&nbsp;Ti&nbsp;vrátí Miláčku Ale ty&nbsp;jsi netušeně báječná</em></span></p>
          <p class="chunk" data-nb-ref-number="63" data-nb-words="45" data-nb-chars="232"><span class="idea" data-nb-ref-number="63" id="idea63" data-nb-words="45" data-nb-chars="232"><em>Bála jsem se&nbsp;toho, ale je&nbsp;to&nbsp;nádherné Však jsem se&nbsp;taky na&nbsp;to&nbsp;připravila Všecko z&nbsp;Playboye a&nbsp;k&nbsp;tomu navíc lásku Vymyslíme spolu tisíc radostí Svědku mé&nbsp;závrati a&nbsp;mého chtění Začni mě&nbsp;vyučovat hned Když to&nbsp;spolu máme, ať&nbsp;je&nbsp;to&nbsp;veliké</em></span></p>
          <p class="chunk" data-nb-ref-number="64" data-nb-words="29" data-nb-chars="141"><span class="idea" data-nb-ref-number="64" id="idea64" data-nb-words="29" data-nb-chars="141"><em>Ovšemže smíš i&nbsp;kousat V&nbsp;lásce a&nbsp;boji dovoleno vše Já&nbsp;si&nbsp;Tě&nbsp;taky s&nbsp;chutí kousnu Jsme spolu v&nbsp;džungli Má&nbsp;antilopo Au! Au! Au! Má&nbsp;švédská vlčice</em></span></p>
          <p class="chunk" data-nb-ref-number="65" data-nb-words="42" data-nb-chars="208"><span class="idea" data-nb-ref-number="65" id="idea65" data-nb-words="42" data-nb-chars="208"><em>Mě to&nbsp;taky bolí a&nbsp;taky dělá rozkoš Jsem šťastná, že&nbsp;v&nbsp;mém objetí vzlykáš Au! Au! Au! Ale kdyby to&nbsp;bylo mučení, byli bychom z&nbsp;toho už&nbsp;mrtvi Jsme však stále více naživu Vůbec mě&nbsp;nešetři Já&nbsp;Tě&nbsp;taky šetřit nebudu</em></span></p>
          <p class="chunk" data-nb-ref-number="66" data-nb-words="21" data-nb-chars="107"><span class="idea" data-nb-ref-number="66" id="idea66" data-nb-words="21" data-nb-chars="107"><em>Šetřit se&nbsp;začnem až&nbsp;za&nbsp;dvacet let Teď do&nbsp;Tebe vtáhnu jak do&nbsp;dobytého města a&nbsp;celou Tě&nbsp;vydrancuji a&nbsp;vyplením</em></span></p>
          <p class="chunk" data-nb-ref-number="67" data-nb-words="26" data-nb-chars="150"><span class="idea" data-nb-ref-number="67" id="idea67" data-nb-words="26" data-nb-chars="150"><em>A&nbsp;všecko vypálíme Chci chlemtat doběla rozžhavené plazma Potřebuji se&nbsp;roztavit A&nbsp;Tebe taky Slijeme se&nbsp;spolu v&nbsp;pálící amalgam Přej si&nbsp;více Co&nbsp;ještě Víc</em></span></p>
          <p class="chunk" data-nb-ref-number="68" data-nb-words="14" data-nb-chars="68"><span class="idea" data-nb-ref-number="68" id="idea68" data-nb-words="14" data-nb-chars="68"><em>Chci Tě&nbsp;mít pořád Chci s&nbsp;Tebou bydlet Ženo Chci Ti&nbsp;udělat dítě Smím?</em></span></p>
          <p class="chunk" data-nb-ref-number="69" data-nb-words="10" data-nb-chars="45"><span class="idea" data-nb-ref-number="69" id="idea69" data-nb-words="10" data-nb-chars="45"><em>Smíš všecko Udělej mi&nbsp;dítě Teď už&nbsp;jsi můj muž</em></span></p>
          <p class="chunk" data-nb-ref-number="70" data-nb-words="2" data-nb-chars="20"><span class="idea" data-nb-ref-number="70" id="idea70" data-nb-words="2" data-nb-chars="20">(Pokračování příště)</span></p>
          <p class="chunk" data-nb-ref-number="71" data-nb-words="37" data-nb-chars="240"><span class="idea" data-nb-ref-number="71" id="idea71" data-nb-words="37" data-nb-chars="240">TŘI SESTRY WILLIAMSOVY jsou v&nbsp;celém městě Waterwillu (USA) známé jako energické dívky. Vdaly se&nbsp;také všechny najednou a&nbsp;při svatebním obřadu ukázaly svým ženichům manželský program: pěst, váleček na&nbsp;těsto a&nbsp;vězeňský řetěz se&nbsp;železnou koulí.</span></p>
          <p class="chunk" data-nb-ref-number="72" data-nb-words="9" data-nb-chars="53"><span class="idea" data-nb-ref-number="72" id="idea72" data-nb-words="3" data-nb-chars="10">MUŽ A&nbsp;ŽENA<br></span>
            <span class="idea" data-nb-ref-number="73" id="idea73" data-nb-words="6" data-nb-chars="43"><strong>(Kapesní přehled 20 let jednoho manželství)</strong></span>
          </p>
          <p class="chunk" data-nb-ref-number="73" data-nb-words="59" data-nb-chars="372"><span class="idea" data-nb-ref-number="74" id="idea74" data-nb-words="59" data-nb-chars="372">Nazí a&nbsp;po kolena v&nbsp;moři, zády k&nbsp;evropské pevnině, se&nbsp;spojenýma rukama hleděli Borek a&nbsp;Jana k&nbsp;severu, kde za&nbsp;zářným vodním horizontem lze tušit Švédsko… pak se&nbsp;otočili a&nbsp;vystoupili zpět na&nbsp;písečnou pláž <em>Nacktbadestrandu</em>. Dovolená novomanželů Trojanových ve&nbsp;východoněmeckém letním táboře na&nbsp;Baltu skončila. Celý rok budeme šetřit a&nbsp;příští léto už&nbsp;určitě pojedeme do&nbsp;Švédska…</span></p>
          <p class="chunk" data-nb-ref-number="74" data-nb-words="124" data-nb-chars="714"><span class="idea" data-nb-ref-number="75" id="idea75" data-nb-words="124" data-nb-chars="714">Za&nbsp;srpnového večera spěchá Borek ze&nbsp;závodu domů (po sérii energických domluv se&nbsp;Madda konečně v&nbsp;noci, kdy nalezla pod prostěradlem svého kavalce rozsypané skelné střepy, přestěhovala k&nbsp;bratru Alexovi Serafinovi z&nbsp;dívčí do&nbsp;mužské a&nbsp;Borek za&nbsp;Janou z&nbsp;mužské do&nbsp;dívčí svobodárny domu č.&nbsp;2000) nese opatrně aktovku s&nbsp;třemi bílými gladiolami, utrženými na&nbsp;záhonku pod okny ředitelny, květiny pro mou ženu, Jana se&nbsp;myje v&nbsp;zazátkované výlevce na&nbsp;zdi vodou ráno nahromaděnou, mazlí se&nbsp;s&nbsp;vejčitým růžovým mýdlem, omývá je, aby bylo hladké a&nbsp;beze zbytků pěny, a&nbsp;věší je&nbsp;do&nbsp;bavlněné síťky od&nbsp;rajčat, aby oschlo a&nbsp;Borek je&nbsp;měl po&nbsp;ruce, jakmile se&nbsp;vrátí z&nbsp;práce, až&nbsp;si&nbsp;jím bude přejíždět po&nbsp;těle, ať&nbsp;mu&nbsp;prostředkuje mé&nbsp;polibky&nbsp;–</span></p>
          <p class="chunk" data-nb-ref-number="75" data-nb-words="80" data-nb-chars="449"><span class="idea" data-nb-ref-number="76" id="idea76" data-nb-words="80" data-nb-chars="449">Šest volských ok&nbsp;(smažených na&nbsp;octě: tuky jsou zhouba a&nbsp;třeba Japonci máslo skoro neznají) jsme snědli za&nbsp;pět minut a&nbsp;k&nbsp;tomu co&nbsp;nejvíc chleba, hlad trvá dál, ale večer se&nbsp;má&nbsp;jíst co&nbsp;nejméně, to&nbsp;jen pitomí paďouři si&nbsp;nacpou na&nbsp;noc nácka, my&nbsp;máme po&nbsp;večeři lepší program než jen usnout, Borek se&nbsp;nemůže nasytit hlazení pevného a&nbsp;štíhlého Janina těla, ještě více okouzlen vzrušujícím rozvojem jejího milování, jak učenlivá a&nbsp;jak vynalézavá je&nbsp;má&nbsp;žena&nbsp;–</span></p>
          <p class="chunk" data-nb-ref-number="76" data-nb-words="158" data-nb-chars="873"><span class="idea" data-nb-ref-number="77" id="idea77" data-nb-words="158" data-nb-chars="873">–&nbsp;jak silný a&nbsp;jak něžný je&nbsp;můj muž, raduje se&nbsp;Jana v&nbsp;Borkově objetí a&nbsp;nalézá bystře nové a&nbsp;nové způsoby, jak nepozorovaně svádět Borkovo laskání žádoucím směrem, aby i&nbsp;ona dosáhla svého vyvrcholení, časem naše těla najdou společný jazyk, můj muž nepotřebuje žádný doping při milování a&nbsp;žádné divadlo, pouze ať&nbsp;nechá místečko i&nbsp;pro mou ruku na&nbsp;volantu naší lásky, já&nbsp;však nespěchám, vždyť mi&nbsp;patří celý tvůj život, Borku&nbsp;– Borek usnul jak dítě v&nbsp;půli věty, Jana ho&nbsp;uložila ke&nbsp;spánku jak kojence a&nbsp;dlouho do&nbsp;noci na&nbsp;něho hleděla, hladila jeho krásnou hlavu a&nbsp;tiše líbala jeho úzký opálený obličej, jsi mé&nbsp;slunce, můj dům, má&nbsp;zahrada a&nbsp;mé pole, můj bůh a&nbsp;mé domácí zvíře, já&nbsp;k&nbsp;tobě vzhlížím, udržuji tě, zavlažuji, zbožňuji a&nbsp;budu tě&nbsp;ještě ošetřovat, chovat, pěstit, krmit, dojit, kovat, stříhat a&nbsp;ty mě&nbsp;živit a&nbsp;chránit, jak je&nbsp;to&nbsp;dlouho, co&nbsp;jsem utíkala nocí spát na&nbsp;nádraží…</span></p>
          <p class="chunk" data-nb-ref-number="77" data-nb-words="493" data-nb-chars="2759"><span class="idea" data-nb-ref-number="78" id="idea78" data-nb-words="493" data-nb-chars="2759">Byl to&nbsp;čtvrtek, docela obyčejný den na&nbsp;konci září, jenže už&nbsp;od&nbsp;rána začalo slunce hřát, jakoby poslední pozdrav léta… Ze&nbsp;své kanceláře zatelefonoval Borek Janě do&nbsp;laboratoře: „Dneska je&nbsp;venku tak nádherný slunko…“ „Tak za&nbsp;půlhodiny u&nbsp;vodojemu –“ odtelefonovala Jana a&nbsp;vyžádala si&nbsp;od&nbsp;inž. Secké propustku k&nbsp;zubaři a&nbsp;Borek od&nbsp;Tušla povolení zajít do&nbsp;technické knihovny. Nemohli jsme si&nbsp;dovolit jít domů, sešli jsme se&nbsp;u&nbsp;vodojemu a&nbsp;zjistili, že&nbsp;máme s&nbsp;sebou celkem&nbsp;Kčs 2,20, což nestačilo ani na&nbsp;dvě autobusové jízdenky, šli jsme tedy pěšky tři hodiny k&nbsp;oprámu v&nbsp;lese, kde je&nbsp;voda hluboká a&nbsp;teplá, plavali jsme v&nbsp;ní bez plavek, leželi nazí na&nbsp;slunci, které oba milujeme a&nbsp;jehož ani na&nbsp;konci léta pořád nemáme dost, sbírali jsme poslední měknoucí a&nbsp;svraštělé borůvky, kousali syrové houby a&nbsp;pili vodu z&nbsp;oprámu s&nbsp;tisíci jehlicovitých zelených řas, hlad jsme zahnali milováním v&nbsp;trávě až&nbsp;do&nbsp;tmy a&nbsp;s&nbsp;mokrými šaty v&nbsp;rukou pak klusali bosí po&nbsp;asfaltce k&nbsp;městu, na&nbsp;kraji betonky se&nbsp;oblékli, v&nbsp;hospodě Stará pošta po&nbsp;delším handrkování Borek ustoupil a&nbsp;utratil za&nbsp;své pivo&nbsp;Kčs 1,40, Janě zbylo na&nbsp;limonádu&nbsp;Kčs 0,60 a&nbsp;dvacetník nechala Jana hostinskému s&nbsp;posunkem, který by&nbsp;ctil i&nbsp;kněžnu Colloredo-Mannsfeldovou, a&nbsp;mašírovali jsme pak po&nbsp;betonu dál, Jana mě&nbsp;poslala schovat se&nbsp;do&nbsp;příkopu a&nbsp;stopla saaba, jakmile jsem se&nbsp;však ukázal i&nbsp;já, chlápek v&nbsp;saabu ztratil zájem svézt nás oba, Jana mu&nbsp;naplila na&nbsp;chladič, a&nbsp;ještě než odjel, stačil jsem mu&nbsp;žulovou kostkou nakřápnout zadní okénko, má&nbsp;úžasná holka, můj báječnej kluk, řvali jsme smíchy, když SAAB až&nbsp;sto metrů od&nbsp;nás si&nbsp;troufl zastavit se&nbsp;a&nbsp;ohledat škody, víc si&nbsp;už&nbsp;netroufl, zmizel v&nbsp;prachu a&nbsp;my šli pěšky dál, ty&nbsp;tři hodiny cesty docela příjemná večerní procházka a&nbsp;Jana pak už&nbsp;jen z&nbsp;floncu zastavila náklaďák, chlapi vezli telata na&nbsp;jatky a&nbsp;cestou jsme se&nbsp;tak skamarádili, že&nbsp;jsme z&nbsp;jatek zajeli ještě do&nbsp;naší hospody na&nbsp;Vinklu, Jana tancovala se&nbsp;všemi a&nbsp;snědla mezitím tři guláše, já&nbsp;čtyři a&nbsp;hráli jsme pak v&nbsp;pěti kulečník, při zavírání jsme všichni vzali po&nbsp;dvou flaškách pod paží a&nbsp;pokračovali u&nbsp;nás až&nbsp;do&nbsp;šesti ráno, chlapi si&nbsp;šli zdřímnout do&nbsp;korby auta a&nbsp;my dva přímo do&nbsp;práce, tentokrát jsme vzali s&nbsp;sebou celou pětadvacetikorunu a&nbsp;přímo z&nbsp;práce jeli k&nbsp;oprámu zas, Jana je&nbsp;nádherně nezničitelná, až&nbsp;na&nbsp;schodech našeho domu se&nbsp;jí&nbsp;začaly zavírat oči, a&nbsp;tak jsem si&nbsp;ji&nbsp;nesl domů v&nbsp;náručí a&nbsp;už spící ji&nbsp;ukládal na&nbsp;její kavalec, byl jsem příliš šťastný, abych mohl usnout, hladil jsem Janiny hnědé vlasy zesvětlalé sluncem a&nbsp;opatrně líbal její zavřená víčka, ze&nbsp;spánku tiše vrněla, chytila mě&nbsp;za&nbsp;kotník a&nbsp;pevně jej držela, asi jej považovala za&nbsp;ruku, moje ovečka, a&nbsp;já se&nbsp;neodvažoval pohnout, abych ji&nbsp;nevzbudil, má&nbsp;božská holka, tolik roků ze&nbsp;svých dvaceti byla u&nbsp;cizích lidí a&nbsp;sama&nbsp;– teď už&nbsp;navždy jen se&nbsp;mnou.</span></p>
          <p class="chunk" data-nb-ref-number="78" data-nb-words="117" data-nb-chars="640"><span class="idea" data-nb-ref-number="79" id="idea79" data-nb-words="117" data-nb-chars="640">Vstávám dřív než Borek a&nbsp;dávám na&nbsp;stůl snídani, když on&nbsp;ještě cvičí, mně už&nbsp;na&nbsp;rozcvičku nezbývá čas… však Borek těch svých kliků už&nbsp;taky moc nenadělá a&nbsp;k&nbsp;tomu ještě fixluje, můj mužíček, dělá je&nbsp;stále mělčí, ale on&nbsp;má&nbsp;teď Borek vážnější starosti, náměstek Abrt zemřel, Tušl byl jmenován na&nbsp;jeho místo a&nbsp;Borek Tušlovým zástupcem, má&nbsp;spoustu práce a&nbsp;chodí do&nbsp;práce dřív, aby byl v&nbsp;kanceláři první, a&nbsp;z&nbsp;práce zase později… takže jsem doma občas sama, ale doma je&nbsp;pořád co&nbsp;dělat, když se&nbsp;teď starám o&nbsp;nás oba, přestala jsem se&nbsp;učit nová švédská slovíčka, vždyť jich umím už&nbsp;skoro tisíc&nbsp;– jenže je&nbsp;zapomínám… Učit se&nbsp;znamená především opakovat.</span></p>
          <p class="chunk" data-nb-ref-number="79" data-nb-words="88" data-nb-chars="527"><span class="idea" data-nb-ref-number="80" id="idea80" data-nb-words="88" data-nb-chars="527">Na&nbsp;Dušičky jsme jeli k&nbsp;Janině mamince do&nbsp;Malešic, dojeli jsme hrka­vým vláčkem vagonů, jaké jinde dávno už&nbsp;nejezdí, sice odpoledne, ale už&nbsp;za&nbsp;šera, stáli jsme nad hrobem Janina tatínka, klečící Jana zapalovala na&nbsp;rovu naši přivezenou kulovou svíčku stylizovanou do&nbsp;tvaru stolisté růže, její matka klečela vedle ní&nbsp;a&nbsp;obě se&nbsp;rozplakaly, stál jsem nad nimi čelem k&nbsp;hrobu hluboce pohnut, po&nbsp;letech zase mají muže v&nbsp;rodině, a&nbsp;ze tmy venkovského hřbitova jako by&nbsp;se&nbsp;na&nbsp;má&nbsp;ramena snášel velkolepý patriarchální plášť z&nbsp;těžké kožešiny.</span></p>
          <p class="chunk" data-nb-ref-number="80" data-nb-words="79" data-nb-chars="437"><span class="idea" data-nb-ref-number="81" id="idea81" data-nb-words="79" data-nb-chars="437">Poprvé jsme spali s&nbsp;Borkem v&nbsp;ložnici mých rodičů, na&nbsp;posteli, kde jsem byla počata a&nbsp;kde můj tatínek zemřel, místo mrtvého u&nbsp;mne teď živé mladé tělo mého muže a&nbsp;pocit čehosi odvěkého a&nbsp;osudového mě&nbsp;mocně dojal, podrobil si&nbsp;a&nbsp;pak rozžhavil, s&nbsp;nábožnou dychtivostí jsem líbala svého pána a&nbsp;vášnivá touha po&nbsp;služebnosti jemu mě&nbsp;té&nbsp;noci poprvé vynesla k&nbsp;mému vyvrcholení lásky s&nbsp;mužem, jenž mi&nbsp;dává sebe celého a&nbsp;celé všechno, jež mi&nbsp;náleží.</span></p>
          <p class="chunk" data-nb-ref-number="81" data-nb-words="75" data-nb-chars="438"><span class="idea" data-nb-ref-number="82" id="idea82" data-nb-words="75" data-nb-chars="438">Jana se&nbsp;rozhněvala, až&nbsp;zbledla a&nbsp;zajíkala se, když jsem jí&nbsp;neprozřetelně prozradil, že&nbsp;mé&nbsp;manžetové knoflíčky (safíry v&nbsp;šedé platině&nbsp;– mají větší cenu než všecek náš ostatní majetek dohromady) jsou od&nbsp;Zity, Jana je&nbsp;vzala štítivě do&nbsp;ruky, zabalila do&nbsp;cáru novin a&nbsp;schovala do&nbsp;svého kufru dolů pod špinavé prádlo. Nesmím jí&nbsp;nikdy říct, že&nbsp;i&nbsp;mých šedesát čínských kapesníků je&nbsp;téhož původu… i&nbsp;mé prádlo, šaty a&nbsp;samsonitový kufr pod kavalcem.</span></p>
          <p class="chunk" data-nb-ref-number="82" data-nb-words="66" data-nb-chars="365"><span class="idea" data-nb-ref-number="83" id="idea83" data-nb-words="66" data-nb-chars="365">Zakrátko jsem se&nbsp;naučila pro Borka vařit, vždyť já&nbsp;už&nbsp;odmalička se&nbsp;učila rozumět všemu, co&nbsp;dává pole, zahrada a&nbsp;dvůr, rozbíjím vejce do&nbsp;bazénku z&nbsp;mouky na&nbsp;prkně, solím a&nbsp;hnětu těsto rukama, jimiž laskám svého muže, kladu jídlo k&nbsp;jeho rukám, šťastna jeho hladem a&nbsp;jeho sycením se, sleduji svůj pokrm v&nbsp;jeho rtech, v&nbsp;jeho zubech a&nbsp;jak klouže hrdlem při jeho polykání.</span></p>
          <p class="chunk" data-nb-ref-number="83" data-nb-words="161" data-nb-chars="849"><span class="idea" data-nb-ref-number="84" id="idea84" data-nb-words="161" data-nb-chars="849">Jana už&nbsp;nosí pod srdcem naše dítě a&nbsp;chci ji&nbsp;co&nbsp;nejněžněji šetřit, má&nbsp;ženuška se&nbsp;však obává (za nic na&nbsp;světě by&nbsp;to&nbsp;nepřiznala!) té&nbsp;dlouhé přestávky v&nbsp;našem milování, o&nbsp;mne se&nbsp;tím bojí (zbytečně, leč sladce) a&nbsp;snaží se&nbsp;tu&nbsp;přestávku ještě o&nbsp;tuto a&nbsp;ještě o&nbsp;tuto noc oddálit, předstírám tedy spánek hned po&nbsp;ulehnutí a&nbsp;zavřenými víčky čelím jejím pátravým pohledům… vždyť já&nbsp;počkám až&nbsp;zas na&nbsp;tebe, těch pár týdnů mě&nbsp;nezabije a&nbsp;v&nbsp;nejhorším případě&nbsp;– Jana to&nbsp;poznala při ranním stlaní a&nbsp;já se&nbsp;před ní&nbsp;strašně styděl, „Pročs mě&nbsp;neprobudil?“ zeptala se&nbsp;mě&nbsp;jak učitelka školáka. „Když ty&nbsp;jsi už&nbsp;tak krásně spala…,“ říkal jsem jí&nbsp;po&nbsp;pravdě a&nbsp;Jana na&nbsp;to: „Tak ať&nbsp;mě&nbsp;příště probudíš! Rozumíš&nbsp;– já&nbsp;si&nbsp;to&nbsp;přeji!“, i&nbsp;můj stud a&nbsp;má hanba teď patří jí, je&nbsp;sladké si&nbsp;to&nbsp;uvědomit, už&nbsp;docela všecko pojme její láskyplná péče, jako bychom se&nbsp;v&nbsp;sobě navzájem už&nbsp;rozpustili.</span></p>
          <p class="chunk" data-nb-ref-number="84" data-nb-words="49" data-nb-chars="297"><span class="idea" data-nb-ref-number="85" id="idea85" data-nb-words="49" data-nb-chars="297">Teď už&nbsp;nic nepatří jen jednomu z&nbsp;nás, všecko tomu druhému, jak hluboká je&nbsp;radost otroka být absolutně vlastněn&nbsp;– a&nbsp;radost otrokáře absolutně vlastnit. A&nbsp;vědět, že&nbsp;rozkoš otrokáře ze&nbsp;své neomezené moci je&nbsp;dále stupňována zřetelnou rozkoší otroka ze&nbsp;svého porobení… vědět o&nbsp;sobě už&nbsp;absolutně všecko.</span></p>
          <p class="chunk" data-nb-ref-number="85" data-nb-words="260" data-nb-chars="1470"><span class="idea" data-nb-ref-number="86" id="idea86" data-nb-words="260" data-nb-chars="1470">Chodíme k&nbsp;sobě po&nbsp;kolejnicích na&nbsp;podlaze, ty&nbsp;tady pořád ještě jsou, vedení závodu je&nbsp;zprvu nechtělo dát odstranit, že&nbsp;prý naše společné bydlení v&nbsp;bývalé (teď je&nbsp;to&nbsp;přece náš byt!!) dívčí svobodárně je&nbsp;svémocné, protiprávní a&nbsp;nezákonné, po&nbsp;Borkově jmenování Tušlovým zástupcem a&nbsp;při jeho stále sílící pozici v&nbsp;podniku by&nbsp;to&nbsp;však nyní už&nbsp;šlo lehce za&nbsp;jedno dopoledne zařídit, my&nbsp;však přece čekáme dítě, a&nbsp;proto potřebujeme byt, kolejnice na&nbsp;naší podlaze jsou teď už&nbsp;argument, CHCEME BYT&nbsp;– a&nbsp;narážíme na&nbsp;chladnou lhostejnost vedení. „Jsou dva druhy lidí,“ říká Jana, „s&nbsp;kvartýrem a&nbsp;bez něho. A&nbsp;mezi nimi ostnatý drát… Au, když pomyslím, že&nbsp;v&nbsp;tomhle budem brzo s&nbsp;děckem tři&nbsp;–“ Je&nbsp;provokace, když jeden má&nbsp;všecko, a&nbsp;druhý nic, nač potřebuje starý vdovec Gráf, který má&nbsp;už&nbsp;jen syna (ovšem na&nbsp;sedm let zavřeného pro vraždu), třípokojový kvartýr v&nbsp;prvním patře a&nbsp;k&nbsp;němu ještě čtyřpokojovou vilu (se skleněnou verandou) u&nbsp;řeky? Jana potřebuje prát, otáčí kohoutkem nad výlevkou u&nbsp;zdi: pár rezavých kapek, zachrčení a&nbsp;dost. „To se&nbsp;zas starej Gráf koupe, kdy už&nbsp;pojde ten chlap&nbsp;–“ hněvá se&nbsp;přirozeně má&nbsp;žena, já&nbsp;beru do&nbsp;ruky pohrabáč a&nbsp;rozpřahuji se&nbsp;na&nbsp;vodovodní potrubí&nbsp;– na&nbsp;okamžik jsem strnul, po&nbsp;tomto vodovodním potrubí jsem kdysi telegrafoval&nbsp;– „Já budu chodit koupat děcko asi do&nbsp;sklepa! –“ křičí má&nbsp;žena, a&nbsp;já už&nbsp;zasazuji do&nbsp;potrubí ránu za&nbsp;ranou, kovem o&nbsp;kov, ať&nbsp;si&nbsp;panstvo ve&nbsp;vaně všimne naší bídy, úder za&nbsp;úderem buší Borek do&nbsp;trubky, dokud mu&nbsp;paže neochabne a&nbsp;nezemdlí.</span></p>
          <p class="chunk" data-nb-ref-number="86" data-nb-words="32" data-nb-chars="181"><span class="idea" data-nb-ref-number="87" id="idea87" data-nb-words="32" data-nb-chars="181">Do&nbsp;bytového pořadníku nás zapsali až&nbsp;po&nbsp;nesčetných urgencích a&nbsp;po narození našeho dítěte <em>(1.&nbsp;rok manželství).</em> Je&nbsp;to&nbsp;holčička&nbsp;– 4,25&nbsp;kg živé váhy a&nbsp;Borek pro ni&nbsp;prosadil jméno Yveta.</span></p>
          <p class="chunk" data-nb-ref-number="87" data-nb-words="113" data-nb-chars="677"><span class="idea" data-nb-ref-number="88" id="idea88" data-nb-words="113" data-nb-chars="677">Ještě dva měsíce nebude Jana chodit do&nbsp;práce a&nbsp;skvěle jí&nbsp;to&nbsp;svědčí, vyspí se&nbsp;dosyta a&nbsp;celý den si&nbsp;hraje s&nbsp;miminkem, báječně teď vaří a&nbsp;všecko na&nbsp;másle (znovu mi&nbsp;zvýšili plat), protože jsem si&nbsp;zamiloval tu&nbsp;sladkou vůni rozpouštění a&nbsp;jeho chuť. „Tuky jsou zhouba&nbsp;–“ hrozí žena žertovně prstem, „Třeba Japonci máslo skoro neznají&nbsp;–“ dopovídám se&nbsp;smíchem její oblíbený slogan a&nbsp;pouštíme se&nbsp;alpakovými lžičkami (12&nbsp;kusů za&nbsp;Kčs 360,–) do&nbsp;vaječné omelety na&nbsp;jemném značkovém porcelánu s&nbsp;něžným motivem modrých ptáků z&nbsp;ženina věna (po ženině dědečkovi, který vyhrál ve&nbsp;státní loterii sto pětadvacet tisíc na&nbsp;osminku losu), pak čokoládový dort se&nbsp;šlehačkou a&nbsp;sedmičku zeleného veltlínu.</span></p>
          <p class="chunk" data-nb-ref-number="88" data-nb-words="151" data-nb-chars="880"><span class="idea" data-nb-ref-number="89" id="idea89" data-nb-words="151" data-nb-chars="880">Sehnal jsem bulharské hrozny s&nbsp;velikými vejčitými zrny a&nbsp;spěchám domů, je&nbsp;nádherný den na&nbsp;konci září (jako loni, tenkrát když jsme zdrhli z&nbsp;práce a&nbsp;šli pěšky k&nbsp;lesnímu oprámu…), milovat se&nbsp;lze v&nbsp;posteli líp než v&nbsp;trávě, Yvetka teď bude spát a&nbsp;já už&nbsp;dveře otvírám nedočkavě jak milenec&nbsp;– u&nbsp;stolu sedí žena s&nbsp;vráskou na&nbsp;čele nad tuctem našich peněžních obálek: přišla složenka od&nbsp;pojišťovny, musíme zaplatit devadesát korun… ne&nbsp;že&nbsp;bychom je&nbsp;neměli, v&nbsp;obálkách máme celkem hodně přes dva tisíce, ale tady už&nbsp;každá koruna má&nbsp;svůj pevně stanovený účel, dvě hodiny strkáme stovky a&nbsp;padesátky z&nbsp;obálky „Švédsko“ a&nbsp;„Koberec“ do&nbsp;obálek „Televizor“ a&nbsp;„Různé“ tak, aby těch devadesát korun nakonec někde vybylo… Nešlo to&nbsp;jinak než je&nbsp;posléze vzít z&nbsp;obálky „Švédsko“, stejně jsme se&nbsp;tam letos nedostali a&nbsp;strávili krásných čtrnáct dní u&nbsp;třeboňského rybníka Svět za&nbsp;pouhých jedenáct set korun.</span></p>
          <p class="chunk" data-nb-ref-number="89" data-nb-words="70" data-nb-chars="364"><span class="idea" data-nb-ref-number="90" id="idea90" data-nb-words="70" data-nb-chars="364">Musel jsem si&nbsp;nechat narůst dlouhé vlasy a&nbsp;teď mi&nbsp;Jana drží hlavu v&nbsp;lavoru s&nbsp;mydlinkami a&nbsp;myje mě&nbsp;jak pejska, cítím její teplé mokré ruce a&nbsp;chňapám po&nbsp;nich zuby. Borek si&nbsp;nechal konečně narůst pořádné vlasy místo té&nbsp;své drsné srsti na&nbsp;hlavě, vždyť už&nbsp;není žádný kluk, umyla jsem mu&nbsp;je&nbsp;šamponem a&nbsp;teď se&nbsp;mi&nbsp;chce je&nbsp;stále hladit, jak měkké jsou, hebké jako hedvábné.</span></p>
          <p class="chunk" data-nb-ref-number="90" data-nb-words="93" data-nb-chars="561"><span class="idea" data-nb-ref-number="91" id="idea91" data-nb-words="93" data-nb-chars="561">Běžím z&nbsp;práce domů sněhovou vichřicí, koupili jsme si&nbsp;za&nbsp;Kčs 380,– kamna Club&nbsp;I. se&nbsp;šamotovou vložkou, ve&nbsp;sklepě máme třicet metráků prvotřídní hnědé kostky z&nbsp;jámy Kolumbus, v&nbsp;pokoji teplo jak v&nbsp;lázni a&nbsp;hned si&nbsp;svlékám košili, efektivně topit v&nbsp;kamnech je&nbsp;věda a&nbsp;umění. Borek vyhrabává popel z&nbsp;kamen zdola, pak otvírá horní násypná dvířka a&nbsp;pohrabáčem plus lopatkou vybírá jednotlivé kusy škváry, které nepropadly roštem, nadělá kolem sebe hrozný svinčík, ale těším se&nbsp;z&nbsp;pohledu na&nbsp;svého muže nakloněného nad ohněm, jenž mu&nbsp;zbarvuje nahou hruď červeným míháním.</span></p>
          <p class="chunk" data-nb-ref-number="91" data-nb-words="132" data-nb-chars="768"><span class="idea" data-nb-ref-number="92" id="idea92" data-nb-words="132" data-nb-chars="768">Malé Yvetce už&nbsp;minul rok <em>(2.&nbsp;rok manželství),</em> už&nbsp;sedí v&nbsp;postýlce a&nbsp;bezpečně rozezná tátu od&nbsp;mámy. Je&nbsp;mi&nbsp;líto, že&nbsp;už&nbsp;ji&nbsp;nemohu kojit, kousala sice už&nbsp;velmi bolestivě, ale když si&nbsp;vzpomenu na&nbsp;její prstíky na&nbsp;mých prsech… Už&nbsp;zas chodím do&nbsp;práce, nevím, kam dřív skočit, a&nbsp;se švédštinou je&nbsp;už&nbsp;nadobro konec, taky jsme si&nbsp;spočítali, že&nbsp;si&nbsp;ani letos nemůžeme Švédsko dovolit, a&nbsp;založili jsme novou peněžní obálku „A“ (auto) se&nbsp;základním vkladem&nbsp;Kčs 20,–. Dovolená u&nbsp;našeho rybníka Svět v&nbsp;Třeboni se&nbsp;nám hezky vydařila, koupání rozhodně lepší než v&nbsp;severním moři, voda je&nbsp;zde tak teplá… a&nbsp;kouzelné večerní procházky po&nbsp;rybniční hrázi osázené staletými duby, zamilovala jsem si&nbsp;něžnou bílou hrobku knížat Švarcenberků a&nbsp;Borek denně spořádal k&nbsp;večeři tři porce smaženého kapra.</span></p>
          <p class="chunk" data-nb-ref-number="92" data-nb-words="76" data-nb-chars="439"><span class="idea" data-nb-ref-number="93" id="idea93" data-nb-words="76" data-nb-chars="439">Borek jde ráno do&nbsp;práce a&nbsp;při každém kroku pozoruje své boty z&nbsp;perforovaného nepravého semiše za&nbsp;Kčs 59,–, tyhle gumové pod­rážky jsou neocenitelné, boty vydržely celé dva roky a&nbsp;každý den, o&nbsp;který je&nbsp;nosím déle, zůstanou déle nové mé&nbsp;dosud nenošené černé mokasíny z&nbsp;telecího boxu doma ve&nbsp;skříni. Mezi techniky v&nbsp;závodě se&nbsp;utvořilo protigráfovské křídlo&nbsp;– panu doktoru Gráfovi se&nbsp;teď narodí řada potíží&nbsp;– a&nbsp;získal jsem v&nbsp;něm pevnou pozici.</span></p>
          <p class="chunk" data-nb-ref-number="93" data-nb-words="132" data-nb-chars="744"><span class="idea" data-nb-ref-number="94" id="idea94" data-nb-words="132" data-nb-chars="744">Jana nastoupila od&nbsp;1.&nbsp;ledna na&nbsp;nové místo do&nbsp;cenového oddělení po&nbsp;Jolaně Tušlové, která povýšila do&nbsp;funkce vedoucí fakturace. Lehce jsem se&nbsp;rozloučila s&nbsp;flinkáním v&nbsp;laboratoři, vědkyně ze&nbsp;mne stejně nebude, a&nbsp;kromě vědců je&nbsp;v&nbsp;laboratoři místo už&nbsp;jen pro pomocné síly&nbsp;– v&nbsp;elegantní kanceláři v&nbsp;prvním patře našeho Bílého domu jsem dostala krásný psací stůl s&nbsp;osmi zásuvkami jen pro sebe&nbsp;– do&nbsp;spodní jsem si&nbsp;první den přinesla zaječí pacičku od&nbsp;tatínka pro štěstí. Je&nbsp;tu&nbsp;dost práce, ale baví mě&nbsp;to, hned první den se&nbsp;mi&nbsp;přišel představit náš podnikový právník doktor Smetana, podnikový elegán, jaké ten má&nbsp;pejzy&nbsp;– ale je&nbsp;to&nbsp;hezký muž, chodí s&nbsp;Evkou, která se&nbsp;kvůli němu rozvádí a&nbsp;chodí k&nbsp;němu spát do&nbsp;bytu. Budu s&nbsp;doktorem Smetanou spolupracovat.</span></p>
          <p class="chunk" data-nb-ref-number="94" data-nb-words="99" data-nb-chars="522"><span class="idea" data-nb-ref-number="95" id="idea95" data-nb-words="99" data-nb-chars="522">Jana se&nbsp;miluje nejraději v&nbsp;neděli ráno, je&nbsp;to&nbsp;svým způsobem také rozcvička, sladká jak kakao se&nbsp;šlehačkou ke&nbsp;snídani, Janě to&nbsp;jde náramně k&nbsp;duhu a&nbsp;nechávám ji, aby se&nbsp;na&nbsp;mně vyřádila, už&nbsp;mě&nbsp;ve&nbsp;všem docela dohnala a&nbsp;v&nbsp;něčem už&nbsp;předhání, hned bych po&nbsp;tom zase usnul, ale to&nbsp;se&nbsp;už&nbsp;probouzí Yvetka, má&nbsp;sladká holčička, chce tátu a&nbsp;učím ji&nbsp;chodit, lékaři doporučují nedržet dítě za&nbsp;ruku, nýbrž jen mu&nbsp;ruku podat, aby se&nbsp;jí&nbsp;drželo samo, fixuje se&nbsp;tím citový vztah, Yvetka mě&nbsp;úporně drží za&nbsp;ruku a&nbsp;šlape si&nbsp;odvážně mezi kolejemi.</span></p>
          <p class="chunk" data-nb-ref-number="95" data-nb-words="191" data-nb-chars="1039"><span class="idea" data-nb-ref-number="96" id="idea96" data-nb-words="191" data-nb-chars="1039">Malá roste jak z&nbsp;vody <em>(3.&nbsp;rok manželství)</em> a&nbsp;rozhodli jsme se, že&nbsp;jí&nbsp;propíchneme ouška pro náušnice. Jana sterilizuje jehlu a&nbsp;nit ve&nbsp;vroucí vodě, vařím to&nbsp;pořád dál a&nbsp;Borek se&nbsp;na&nbsp;mě&nbsp;ustrašeně dívá, kážu mu, aby položil Yvetku na&nbsp;stůl a&nbsp;pevně ji&nbsp;držel, vytahuji jehlu s&nbsp;nití a&nbsp;blížím se&nbsp;k&nbsp;Yvetčině ušnímu lalůčku, holka řve jak vražděná, táta se&nbsp;nebojí o&nbsp;nic méně a&nbsp;vůbec není s&nbsp;to děcko na&nbsp;stole udržet, jsi přece chlap, nebo ne? Dívám se&nbsp;na&nbsp;Janu a&nbsp;je mi&nbsp;trochu mdlo, když musím držet dcerušku na&nbsp;stole jak kapra při zabíjení, Jana se&nbsp;k&nbsp;ní blíží s&nbsp;jehlou, bodá ji&nbsp;do&nbsp;ucha, vytryskla krev, Yvetka se&nbsp;zmítá a&nbsp;ječí hrůzou, vždyť taky nad ní&nbsp;stojíme jak vrazi&nbsp;– z&nbsp;lásky to&nbsp;děláme pro tebe, dceruško. Abychom nemuseli kupovat náušnice (do dětského ucha smí přijít ze&nbsp;zdravotních důvodů pouze drahý kov, nejméně stříbro, raději zlato a&nbsp;nejlepší je&nbsp;ovšem platina), dali jsme předělat mé&nbsp;staré manžetové knoflíčky (safíry v&nbsp;šedé platině), o&nbsp;zbytku platiny jsem se&nbsp;Janě raději už&nbsp;nezmínil a&nbsp;schoval si&nbsp;jej do&nbsp;tajné krabičky k&nbsp;prameni Zitiných vlasů.</span></p>
          <p class="chunk" data-nb-ref-number="96" data-nb-words="111" data-nb-chars="629"><span class="idea" data-nb-ref-number="97" id="idea97" data-nb-words="111" data-nb-chars="629">V&nbsp;obálce „A“ máme už&nbsp;2300&nbsp;Kčs a&nbsp;založili jsme si&nbsp;na&nbsp;to&nbsp;druhou vkladní knížku, do&nbsp;Švédska pojedeme až&nbsp;jednou, až&nbsp;s&nbsp;plným komfortem&nbsp;– bulharské moře je&nbsp;teplejší a&nbsp;hned první den jsme se&nbsp;oba spálili sluncem, to&nbsp;se&nbsp;nám dosud nikdy nestalo, opatrně našlapujeme nazí v&nbsp;8.&nbsp;patře panelového hotelu Glarus (výhled na&nbsp;pustou stráň: sleva&nbsp;Kčs 150,– na&nbsp;hlavu), natíráme jeden druhého olejem a&nbsp;sykáme bolestí. Poslední den výlet křídlovou lodí „Kometa“, která se&nbsp;nadnáší nad vodou rychlostí 62 km&nbsp;za&nbsp;hodinu, celou dovolenou jsme se&nbsp;těšili na&nbsp;tento let mořem, ale po&nbsp;pravdě řečeno po&nbsp;hodině vás to&nbsp;už&nbsp;moc nebaví a&nbsp;Jana pozvracela zadní palubu.</span></p>
          <p class="chunk" data-nb-ref-number="97" data-nb-words="55" data-nb-chars="294"><span class="idea" data-nb-ref-number="98" id="idea98" data-nb-words="55" data-nb-chars="294">Jana je&nbsp;teď vůbec stále nervóznější a&nbsp;začíná se&nbsp;v&nbsp;ní objevovat sklon k&nbsp;hysterii, ovšem, má&nbsp;práce nad hlavu a&nbsp;byt nám pořád jenom slibují <em>(4.&nbsp;rok manželství),</em> ale za&nbsp;to&nbsp;přece nemohu já, další Janin hysterický výstup, a&nbsp;tak jsem hlasitě zavřel dveře a&nbsp;pobyl si&nbsp;tak trochu ve&nbsp;městě asi do&nbsp;půlnoci.</span></p>
          <p class="chunk" data-nb-ref-number="98" data-nb-words="60" data-nb-chars="351"><span class="idea" data-nb-ref-number="99" id="idea99" data-nb-words="60" data-nb-chars="351">Borek se&nbsp;vrátil opilý až&nbsp;o&nbsp;půl třetí ráno, nebyla jsem ten večer poprvé sama doma, ale poprvé opuštěná, měla jsem chuť podniknout něco s&nbsp;Evkou, ale nemohu nechat Yvetku samotnou, spát se&nbsp;mi&nbsp;nechtělo, dopila jsem láhev plisky, kterou jsme si&nbsp;dovezli z&nbsp;Bulharska, ráno v&nbsp;práci mě&nbsp;Evka litovala a&nbsp;podrobně vyprávěla, jak skvělý milenec je&nbsp;doktor Smetana.</span></p>
          <p class="chunk" data-nb-ref-number="99" data-nb-words="73" data-nb-chars="423"><span class="idea" data-nb-ref-number="100" id="idea100" data-nb-words="73" data-nb-chars="423">Koupil jsem Janě deset červených růží a&nbsp;slíbili jsme si, že&nbsp;tamto bylo už&nbsp;naposledy, vždyť láska nehněvaná není přec milovaná? Skočil jsem pak ještě pro víno, v&nbsp;naší hospodě na&nbsp;Vinklu měli jen laciné octy, a&nbsp;tak jsem sjel do&nbsp;města pro tři pistolky, Tramínu, lahodného a&nbsp;jemného, a&nbsp;milování s&nbsp;Janou zazářilo jako zapomenutý šperk, Jana se&nbsp;ustálila na&nbsp;jednom svém způsobu, kterého se&nbsp;dožaduje a&nbsp;který jediný ji&nbsp;plně uspokojí.</span></p>
          <p class="chunk" data-nb-ref-number="100" data-nb-words="98" data-nb-chars="538"><span class="idea" data-nb-ref-number="101" id="idea101" data-nb-words="98" data-nb-chars="538">Smířila jsem se&nbsp;s&nbsp;Borkem doopravdy až&nbsp;v&nbsp;posteli, což je&nbsp;prý sice osvědčené, ale snad trochu chudé, ne?&nbsp;– Malá jizva mi&nbsp;zůstane už&nbsp;navždy, jak může pro maličkost muž odejít od&nbsp;své ženy a&nbsp;svého dítěte?!&nbsp;– I&nbsp;když třeba jen najeden večer. Borek se&nbsp;snažil ze&nbsp;všech sil, až&nbsp;mě&nbsp;to&nbsp;dojalo, růže, víno, polibky a&nbsp;pak v&nbsp;noci… reagujeme už&nbsp;teď na&nbsp;pouhé hnutí brvou, povzdech nebo posunek partnera, naše milování nabylo chuti chleba, je&nbsp;dokonalé, naprosté a&nbsp;plně sytící&nbsp;– ale vždyť to&nbsp;není jen mužův dar ani ženin, nýbrž oboustranně vděčná povinnost.</span></p>
          <p class="chunk" data-nb-ref-number="101" data-nb-words="128" data-nb-chars="770"><span class="idea" data-nb-ref-number="102" id="idea102" data-nb-words="128" data-nb-chars="770">Sláva! Dostali jsme byt… konečně. Tak málo jsme tomu do&nbsp;poslední chvíle věřili, že&nbsp;jsme přišli do&nbsp;novostavby už&nbsp;o&nbsp;pěti ráno, čtyři hodiny před kolaudační komisí (chvíli po&nbsp;nás se&nbsp;už&nbsp;začaly trousit další budoucí partaje a&nbsp;my je&nbsp;s&nbsp;trnutím počítali, jestli jich nebude víc než šestatřicet, rozhodnuti zmocnit se&nbsp;bytu třeba násilím), kolaudační komise vydala všem klíče, a&nbsp;když pak přišla do&nbsp;našeho bytu, že&nbsp;prý abychom jí&nbsp;dali klíče zase zpátky, protože prý je&nbsp;potřeba přeložit parkety, aby se&nbsp;nevyboulily&nbsp;– známe takovéhle triky, Borek držel klíče, až&nbsp;mu&nbsp;klouby zbělely, vyprovodili jsme komisi ze&nbsp;dveří a&nbsp;hned za&nbsp;ní&nbsp;zamkli na&nbsp;dva západy. Máme dva pokoje, kuchyň, koupelnu, balkónek… stěhovali jsme se&nbsp;hned v&nbsp;poledne a&nbsp;první noc spali na&nbsp;vypůjčených vzduchových matracích.</span></p>
          <p class="chunk" data-nb-ref-number="102" data-nb-words="70" data-nb-chars="394"><span class="idea" data-nb-ref-number="103" id="idea103" data-nb-words="70" data-nb-chars="394">Jana sedí ve&nbsp;vaně už&nbsp;druhou hodinu, já&nbsp;mám vlastní koupelnu poprvé v&nbsp;životě, doma jsem se&nbsp;chodila mýt do&nbsp;domku prádelny na&nbsp;dvorek ve&nbsp;studené vodě, tohle je&nbsp;jiný kafe, ale Borek mi&nbsp;zkazil mýdlo, zarazil do&nbsp;něj magnetický trn, mýdlo tak sice drží na&nbsp;magnetickém stojánku, ale mydlení už&nbsp;není tak hezké, a&nbsp;sotva jsem koupila Yvetě mýdlového zajíčka, okousala mu&nbsp;ocásek a&nbsp;uši a&nbsp;teď blinká bublinky.</span></p>
          <p class="chunk" data-nb-ref-number="103" data-nb-words="102" data-nb-chars="553"><span class="idea" data-nb-ref-number="104" id="idea104" data-nb-words="102" data-nb-chars="553">Borek si&nbsp;zabral půl pokoje jako „pracovnu“ a&nbsp;za týden se&nbsp;zděsil, za&nbsp;tenkou zdí si&nbsp;sousedé instalovali televizor a&nbsp;do Borkovy četby a&nbsp;angličtiny teď burácejí přenosy oper a&nbsp;rady zemědělcům, dveře nejdou zavřít, praskla záchodová deska a&nbsp;parkety se&nbsp;vyboulily jak vlny na&nbsp;moři při větru silném tři baly&nbsp;– je&nbsp;to&nbsp;dobytek ti&nbsp;řemeslníci, místo práce se&nbsp;povalují s&nbsp;flaškami piva, zřezat by&nbsp;je&nbsp;patřilo jak koně, ale to&nbsp;jim ještě musíte strkat peníze&nbsp;– kdo strká peníze nám?!&nbsp;– A&nbsp;děláme víc a&nbsp;dostaneme míň než ti&nbsp;valaši!&nbsp;– být k&nbsp;nim zdvořilí a&nbsp;ještě se&nbsp;jich bát.</span></p>
          <p class="chunk" data-nb-ref-number="104" data-nb-words="78" data-nb-chars="435"><span class="idea" data-nb-ref-number="105" id="idea105" data-nb-words="78" data-nb-chars="435">Dítě už&nbsp;není k&nbsp;udržení, má&nbsp;novou kamarádku Blanku a&nbsp;tahá ji&nbsp;pořád k&nbsp;nám, sladká děcka si&nbsp;svlékají kalhotky, šeptají si&nbsp;slova jako „kakání“ a&nbsp;„zadek“ a&nbsp;smějí se&nbsp;nedobrým smíchem, Yveta je&nbsp;drzá, svéhlavá a&nbsp;vzteklá, máme teď na&nbsp;ni&nbsp;pořád méně času <em>(5.&nbsp;rok manželství),</em> naštěstí máme babičku, babička je&nbsp;však na&nbsp;holku bohužel slabá… v&nbsp;novém bytě máme méně místa než ve&nbsp;starém, klopýtáme o&nbsp;sebe a&nbsp;všichni jdou na&nbsp;nervy všem, hotový zvěřinec.</span></p>
          <p class="chunk" data-nb-ref-number="105" data-nb-words="185" data-nb-chars="1075"><span class="idea" data-nb-ref-number="106" id="idea106" data-nb-words="185" data-nb-chars="1075">Čekám na&nbsp;Janu na&nbsp;náměstí, jdeme kupovat koberec a&nbsp;předložku do&nbsp;koupelny, to&nbsp;bude radost mačkat se&nbsp;s&nbsp;tím v&nbsp;tramvaji a&nbsp;doma pak zvedat všecek nábytek, báječný program na&nbsp;odpoledne tedy… a&nbsp;k&nbsp;tomu ještě přestaly jezdit tramvaje&nbsp;– jak dlouho tady asi budu tvrdnout?!&nbsp;– Je&nbsp;březen a&nbsp;vzduch čímsi voní, v&nbsp;chůzi dívek je&nbsp;cosi… třeba už&nbsp;tramvaje nepojedou nikdy. Možná nejedou kvůli nějaké nehodě, srážka s&nbsp;autobusem třeba, tři oběti, mezi nimi… J. Trojanová. To&nbsp;by&nbsp;bylo… strašné, samozřejmě, co&nbsp;s&nbsp;Yvetkou… mohla by&nbsp;být s&nbsp;babičkou v&nbsp;Malešicích, byt… kdyby člověk nebyl vázán k&nbsp;tomuhle stupidnímu městu a&nbsp;k&nbsp;té blbé fabrice, ještě mi&nbsp;pořád není třicet let… Tramvaje začaly jezdit a&nbsp;Jana si&nbsp;přijela šestnáctkou, prý ještě musela v&nbsp;práci něco přepočítat, ale vždyť já&nbsp;mám v&nbsp;práci práce víc než ty&nbsp;„a&nbsp;všecko jsem nechal, když jsme se&nbsp;přece domluvili…“ „Ale notak to&nbsp;je&nbsp;řečí kvůli dvaceti minutám&nbsp;–“ „Dvaceti minutám? Hodinu tady tvrdnu!“…&nbsp;Kladení nového koberce nám trvalo do&nbsp;noci, Jana mstivě vytírala kouty podlahy, kterých si&nbsp;normálně vůbec nevšimne, jen abych musel přitom stát jak vůl.</span></p>
          <p class="chunk" data-nb-ref-number="106" data-nb-words="86" data-nb-chars="474"><span class="idea" data-nb-ref-number="107" id="idea107" data-nb-words="86" data-nb-chars="474">Slavili jsme kvartál a&nbsp;Evka pak zatáhla celé oddělení do&nbsp;žernosecké vinárny, Borek byl stejně zas v&nbsp;Praze, pomalu by&nbsp;se&nbsp;tam mohl už&nbsp;odstěhovat, a&nbsp;tak jsem zatelefonovala babičce, aby ohlídala malou, že&nbsp;přijdu až&nbsp;v&nbsp;devět (Borek přijíždí z&nbsp;Prahy o&nbsp;půl desáté), půjčila jsem si&nbsp;dvě stovky z&nbsp;obálky „Švédsko“ a&nbsp;trochu se&nbsp;ukázala, doktor Smetana byl skvělý, naučil mě&nbsp;tančit letkis a&nbsp;po každém kousku mi&nbsp;líbal ruku, pak i&nbsp;při tanci&nbsp;– ach bože můj, kdy já&nbsp;se&nbsp;naposledy tak smála?…</span></p>
          <p class="chunk" data-nb-ref-number="107" data-nb-words="129" data-nb-chars="778"><span class="idea" data-nb-ref-number="108" id="idea108" data-nb-words="129" data-nb-chars="778">Říkají jí&nbsp;Niky, je&nbsp;jí&nbsp;devatenáct a&nbsp;dělá v&nbsp;exportním oddělení pražského generálního ředitelství, seznámili jsme se&nbsp;ve&nbsp;výtahu, který se&nbsp;s&nbsp;námi a&nbsp;soudruhem generálním zastavil mezi pátým a&nbsp;šestým patrem, soudruh generální se&nbsp;rozčilil a&nbsp;zrudla mu&nbsp;pleš, Niky mu&nbsp;udělala nad tou lesklou červenou koulí oslí uši a&nbsp;oba jsme se&nbsp;dusili smíchem ještě hodinu potom ve&nbsp;vinárně U&nbsp;piaristů, Niky skvěle tančí waltz, zavedla mě&nbsp;do&nbsp;Zlaté konve, kde jsme pili fantasticky ledový mikulovský sauvignon, Niky si&nbsp;odhrnuje dlouhým nehtem vlasy z&nbsp;čela a&nbsp;při líbání zavírá oči, má&nbsp;maličkou perfektní garsonku v&nbsp;experimentálním domě v&nbsp;Libni, nad postelí zrcadlo a&nbsp;plastiku černého pantera, zouvá se&nbsp;na&nbsp;prahu dvojím kopnutím a&nbsp;blíží se&nbsp;s&nbsp;úšklebkem po&nbsp;koberci nahá ve&nbsp;vysokých holínkách z&nbsp;měkké černé kůže.</span></p>
          <p class="chunk" data-nb-ref-number="108" data-nb-words="76" data-nb-chars="414"><span class="idea" data-nb-ref-number="109" id="idea109" data-nb-words="76" data-nb-chars="414">Tak tedy rozvod, je&nbsp;už&nbsp;na&nbsp;čase přiznat si, že&nbsp;jsem se&nbsp;v&nbsp;Borkovi zklamala, vždyť už&nbsp;přede dvěma lety odešel ode mne a&nbsp;Yvetky&nbsp;– jak může muž odejít od&nbsp;své ženy a&nbsp;svého dítěte?!&nbsp;– a&nbsp;já se&nbsp;tenkrát dala obalamutit jeho lžemi. Všecko bych Borkovi odpustila, ale nevěru nikdy. Požádala jsem doktora Smetanu, aby mi&nbsp;sepsal žádost o&nbsp;rozvod, doma sbalila Borkovy věci do&nbsp;kufru a&nbsp;kufr nechala na&nbsp;chodbě před zamčenými dveřmi.</span></p>
          <p class="chunk" data-nb-ref-number="109" data-nb-words="391" data-nb-chars="2128"><span class="idea" data-nb-ref-number="110" id="idea110" data-nb-words="391" data-nb-chars="2128">Jana mi&nbsp;sama sbalila kufr a&nbsp;našel jsem jej na&nbsp;chodbě, aspoň si&nbsp;ušetříme nechutné scény, hledím na&nbsp;zamčené (Jana nechala zevnitř klíč v&nbsp;zámku) dveře našeho bytu a&nbsp;cítím trpkost, to&nbsp;jsem si&nbsp;opravdu za&nbsp;těch šest let <em>(6.&nbsp;rok manželství)</em> nevysloužil více než trochu prádla a&nbsp;ponožek, to&nbsp;Zita Gráfová byla velkomyslnější… jaká je&nbsp;to&nbsp;láska, která neumí odpouštět… a&nbsp;až příliš snadno mě&nbsp;Jana vyhazuje z&nbsp;bytu, který jsem pro ni&nbsp;dobyl, no&nbsp;nic, dobyl jsem už&nbsp;několik pokojů a&nbsp;dobudu ještě další, nikdy není pozdě začít znovu… a&nbsp;v&nbsp;jedenatřiceti letech je&nbsp;na&nbsp;to&nbsp;právě čas. Svobodu! Díky, Niky, žes mi&nbsp;ukázala mělkost a&nbsp;ubohost mé&nbsp;manželky, kdybych tě&nbsp;nepoznal, Niky, prožil bych zbytek života v&nbsp;sebeklamu. Niky si&nbsp;odhrnuje dlouhým nehtem vlasy z&nbsp;čela, polibky se&nbsp;zavřenýma očima, odpovídá, že&nbsp;u&nbsp;ní mohu bydlet, a&nbsp;nenasytně si&nbsp;mě&nbsp;bere&nbsp;– její dravčí nehty na&nbsp;mé&nbsp;šíji&nbsp;– až&nbsp;mi&nbsp;to&nbsp;bere dech&nbsp;– jak sladké je&nbsp;se&nbsp;zničit&nbsp;– pak se&nbsp;ke&nbsp;mně otáčí zády a&nbsp;okamžitě usíná. Úplně prázdný jak vyjezen a&nbsp;vysát stojím bosý u&nbsp;okna, třesu se&nbsp;chladem a&nbsp;vyhlížím na&nbsp;cizí ulici cizího města, náhle se&nbsp;cítím strašlivě sám v&nbsp;nedohledném kamenném moři domů, u&nbsp;nás doma vidím z&nbsp;okna zelený střížovický svah a&nbsp;hned na&nbsp;konci ulice máme stromořadí, k&nbsp;prvnímu stromu vodím před štědrovečerní večeří Yvetku, dceruška u&nbsp;něj sepne ručky a&nbsp;volá svým sladce chraptivým hláskem: „Přijď, Ježíšku, přijď k&nbsp;nám dnes večer…,“ jaký asi bude Štědrý večer v&nbsp;téhle těsné panelové kleci, bydlet zase v&nbsp;jednom jediném pokoji a&nbsp;začínat jako laborant ve&nbsp;výzkumáku chemií, které jsem už&nbsp;před lety s&nbsp;úlevou zanechal, milovat se&nbsp;s&nbsp;Niky, a&nbsp;žít s&nbsp;Niky jsou dvě značně rozdílné věci&nbsp;– nebude to&nbsp;s&nbsp;Niky za&nbsp;šest let stejné nebo spíš daleko horší a&nbsp;spíš daleko dříve než za&nbsp;šest roků?&nbsp;– a&nbsp;při přechodu z&nbsp;jednoho vězení do&nbsp;dalšího viděl jsem svobodu jen devadesát minut oknem odpoledního rychlíku Ústí hl. n.&nbsp;– Praha hl. n., odcházet je&nbsp;ovšem snadné, těžší je&nbsp;dobývat, nejtěžší pak dobyté udržet a&nbsp;snad to&nbsp;stojí za&nbsp;to, určitě to&nbsp;za&nbsp;to&nbsp;stojí, Janu jsem přece miloval stokrát víc než Niky, a&nbsp;co z&nbsp;toho zbylo… a&nbsp;co zbývá ze&nbsp;mne? Ale ještě leccos a&nbsp;z&nbsp;Jany ještě přemnohé!… ale vždyť to&nbsp;já&nbsp;jsem zradil ji!&nbsp;–</span></p>
          <p class="chunk" data-nb-ref-number="110" data-nb-words="73" data-nb-chars="427"><span class="idea" data-nb-ref-number="111" id="idea111" data-nb-words="73" data-nb-chars="427">Vlekl jsem se&nbsp;s&nbsp;kufrem kamennými nočními pláněmi toho cizího a&nbsp;pustého špinavého města s&nbsp;milionem oprýskaných fasád a&nbsp;s&nbsp;nefungující dopravou a&nbsp;čekal pak na&nbsp;noční poštovní vlak na&nbsp;lavičce nádraží s&nbsp;děsnými individui… tak děsnými jako já&nbsp;sám: vyřazenými. O&nbsp;půl páté ráno jsem dojel zpátky do&nbsp;Ústí a&nbsp;od pěti čekám na&nbsp;schodu před bílými dveřmi se&nbsp;svým jménem… nikdy nezapomenu tu&nbsp;hodinu před zapadlou bílou bránou hradu své rodiny.</span></p>
          <p class="chunk" data-nb-ref-number="111" data-nb-words="50" data-nb-chars="285"><span class="idea" data-nb-ref-number="112" id="idea112" data-nb-words="50" data-nb-chars="285">Řetěz zašramotil a&nbsp;bílá brána se&nbsp;pohnula&nbsp;– s&nbsp;hrůzou si&nbsp;vzpomínám, jak jsem tohle zažíval kdysi před Zitinými dveřmi, já&nbsp;hned první den jsem v&nbsp;našem novém bytě přitloukl na&nbsp;naše dveře petlicový řetízek&nbsp;– dveře se&nbsp;pootevřely a&nbsp;mezi bílým dřevem veřeje a&nbsp;dveří se&nbsp;rozšířila temná skulina.</span></p>
          <p class="chunk" data-nb-ref-number="112" data-nb-words="5" data-nb-chars="33"><span class="idea" data-nb-ref-number="113" id="idea113" data-nb-words="5" data-nb-chars="33">„Co ještě chceš?“ zašeptala Jana.</span></p>
          <p class="chunk" data-nb-ref-number="113" data-nb-words="3" data-nb-chars="20"><span class="idea" data-nb-ref-number="114" id="idea114" data-nb-words="3" data-nb-chars="20">„Abys mi&nbsp;odpustila.“</span></p>
          <p class="chunk" data-nb-ref-number="114" data-nb-words="56" data-nb-chars="318"><span class="idea" data-nb-ref-number="115" id="idea115" data-nb-words="56" data-nb-chars="318">Jana přibouchla dveře a&nbsp;zevnitř slyšet její přecházení, pak hovor, to&nbsp;mluví s&nbsp;babičkou, a&nbsp;Yvetčin jásot: „Táta přijel!“ A&nbsp;po nekonečné době se&nbsp;znovu pohnula bílá branka a&nbsp;otevřela se, Jana mě&nbsp;mlčky míjí, říkám: „Jano! Prosím tě…“ Jana odchází beze slova a&nbsp;já se&nbsp;plížím dovnitř jako vrah. Nikdy není pozdě začít znovu&nbsp;–</span></p>
          <p class="chunk" data-nb-ref-number="115" data-nb-words="202" data-nb-chars="1147"><span class="idea" data-nb-ref-number="116" id="idea116" data-nb-words="202" data-nb-chars="1147">Muž se&nbsp;mi&nbsp;tedy vrátil. Šla jsem do&nbsp;práce velkou oklikou, v&nbsp;kanceláři mě&nbsp;už&nbsp;čekal doktor Smetana s&nbsp;hustě popsaným archem návrhu mého rozvodového řízení s&nbsp;inž. B. Trojanem a&nbsp;přečetla jsem si&nbsp;o&nbsp;svém manželství s&nbsp;jmenovaným desetinásobek hrůzy, jež by&nbsp;se&nbsp;dala za&nbsp;těch šest let zažít, ale my&nbsp;nezažívali jen hrůzu… Doktor Smetana mi&nbsp;podrobně vysvětloval, jak odpovídat soudu na&nbsp;otázky intimního rázu, při nekonečně dalších a&nbsp;dalších podrobnostech se&nbsp;postupně vzrušoval a&nbsp;mermomocí mi&nbsp;vnucoval další a&nbsp;další s&nbsp;tím, že&nbsp;by&nbsp;mi&nbsp;odpoledne ve&nbsp;svém bytě vysvětlil ještě další a&nbsp;další… „Ty seš ale blbá…,“ řekla mi&nbsp;Evka, když se&nbsp;dozvěděla, že&nbsp;jsem arch doktora Smetany spálila před jeho očima v&nbsp;popelníku. Jak by&nbsp;se&nbsp;pásli na&nbsp;našem obnažování… S&nbsp;Borkem vůbec nemluvím, protože vím, že&nbsp;to&nbsp;ho&nbsp;zraňuje nejvíce, napřed prosil, pak se&nbsp;lísal, později se&nbsp;vztekal a&nbsp;zuřil, nakonec už&nbsp;jen sténá&nbsp;– chci ho&nbsp;tvrdě ztrestat, a&nbsp;proto mlčím dál a&nbsp;cítím, jak mé&nbsp;vytrvalé ledové mlčení ho&nbsp;mučí víc, než kdybych doň vrážela žhavé hřebíky, já&nbsp;vyčkám, až&nbsp;zcela vykrvácí a&nbsp;bolestivě zemře ten chlap, který mě&nbsp;zradil, a&nbsp;místo něho se&nbsp;mi&nbsp;vrátí můj manžel. Nikdy není pozdě začít znovu&nbsp;–</span></p>
          <p class="chunk" data-nb-ref-number="116" data-nb-words="260" data-nb-chars="1587"><span class="idea" data-nb-ref-number="117" id="idea117" data-nb-words="260" data-nb-chars="1587">Žijeme vedle sebe opatrně a&nbsp;úzkostlivě, jako bychom byli z&nbsp;teninkého a&nbsp;lehce tříštivého skla, začínáme spolu mluvit v&nbsp;co nejkratších větách, jen při nevyhnutelných příležitostech a&nbsp;jen o&nbsp;nejběžnějších věcech, každé sebeslabší potenciální možnosti případné neshody se&nbsp;vyhýbáme mořskou míli dříve, než by&nbsp;k&nbsp;ní mohlo dojít, a&nbsp;často je&nbsp;až&nbsp;komické, jak samou ohleduplností se&nbsp;zavíjíme každý do&nbsp;sebe jak šnek, který trne hrůzou, že&nbsp;by&nbsp;druhého šneka mohl něčím obtěžovat. Naštěstí je&nbsp;tu&nbsp;dítě, Yvetka je&nbsp;rozkošná a&nbsp;babička o&nbsp;ni svědomitě pečuje a&nbsp;je zde pak řada praktických věcí, o&nbsp;nichž je&nbsp;nutno se&nbsp;dohodnout, definitivně jsme se&nbsp;dohodli, že&nbsp;peněžní obálku „Švédsko“ převedeme do&nbsp;obálky „A“, na&nbsp;naše auto máme teď už&nbsp;uspořeno přes dvanáct tisíc. Díky starostlivé babičce trávíme večery klidně a&nbsp;každý ve&nbsp;svém pokoji, Borek již zvládl perfektně angličtinu a&nbsp;pustil se&nbsp;do&nbsp;francouzštiny, já&nbsp;se&nbsp;naučila anglicky za&nbsp;necelý rok <em>(7.&nbsp;rok manželství)</em> po&nbsp;večerech a&nbsp;v&nbsp;závodním kurzu a&nbsp;chci taky začít s&nbsp;francouzštinou, je&nbsp;to&nbsp;přece nádherný jazyk, kolik jen písmen spotřebuje na&nbsp;nejprostší zvuk, a&nbsp;ráda bych jednou četla své objevované&nbsp;– až&nbsp;nyní, kdy mi&nbsp;práce začíná trochu ubývat&nbsp;– autory, Stendhala, Maupassanta, France, Colette, v&nbsp;originále. Jana výborně vaří, stále lépe a&nbsp;víc, před večeří je&nbsp;teď už&nbsp;nezbytný aperitiv pro povzbuzení chuti, hojně si&nbsp;dopřáváme těžkých tučných mas a&nbsp;jen za&nbsp;víno utratíme víc než kdysi za&nbsp;celé živobytí (oba jsme dostali přidáno), snídám máslové bochánky a&nbsp;ještě si&nbsp;je&nbsp;mažu máslem, chudáci Japonci, ani nevědí, oč&nbsp;přicházejí, vždyť je&nbsp;docela příjemné se&nbsp;přiměřeně ničit.</span></p>
          <p class="chunk" data-nb-ref-number="117" data-nb-words="206" data-nb-chars="1156"><span class="idea" data-nb-ref-number="118" id="idea118" data-nb-words="206" data-nb-chars="1156">O&nbsp;první srpnové volné sobotě jsme osaměli doma sami dva, venku tak plálo slunce, že&nbsp;jsme raději zůstali doma a&nbsp;stáhli si&nbsp;rolety, Borek dřímal ve&nbsp;svém pokoji nad francouzským románem ve&nbsp;žluté obálce, já&nbsp;vydržela tři hodiny ve&nbsp;vaně a&nbsp;pak jen tak si&nbsp;chodila bytem, žár zvenčí sílil, a&nbsp;tak jsem si&nbsp;chodila nahá, znervóznělá horkem jsem nakonec vešla za&nbsp;Borkem do&nbsp;pokoje. Dívám se&nbsp;přes otevřenou knihu na&nbsp;bílou kůži své ženy, pro co&nbsp;sis to&nbsp;za&nbsp;mnou přišla, miláčku, a&nbsp;vůbec nespěchám, abych vstal a&nbsp;přišel k&nbsp;ní, nechme ji&nbsp;ještě takhle bosou až&nbsp;po&nbsp;krk přešlapovat jak úlovek, který už&nbsp;spadl do&nbsp;jámy naší pasti, roztrhám tě, až&nbsp;na&nbsp;to&nbsp;dostanu chuť, až&nbsp;mě&nbsp;o&nbsp;to poprosíš, a&nbsp;miluji se&nbsp;pak se&nbsp;svojí ženou krutě a&nbsp;bez slitování, jako bych ji&nbsp;chtěl ubodat, a&nbsp;neustávám, dokud nezmlkne její chraptivý ston. Trochu jsme si&nbsp;pak schrupli, Jana ostříhala Borkovi nehty na&nbsp;nohou, Borek Janě odnesl prádlo do&nbsp;sušárny, slupli jsme čtyři rychlé špekové omelety, hezky až&nbsp;do&nbsp;rána si&nbsp;zařádili v&nbsp;baru Svět a&nbsp;báječně se&nbsp;zhulákali, jednotvárně slunnou neděli (dohodli jsme se, že&nbsp;se&nbsp;už&nbsp;těšíme na&nbsp;zimu) pak prospali s&nbsp;aspirinem za&nbsp;staženými roletami. Člověk se&nbsp;musí občas trochu zničit.</span></p>
          <p class="chunk" data-nb-ref-number="118" data-nb-words="77" data-nb-chars="416"><span class="idea" data-nb-ref-number="119" id="idea119" data-nb-words="77" data-nb-chars="416">Sedmiletá&nbsp;– to&nbsp;je&nbsp;jí&nbsp;už&nbsp;tolik?&nbsp;– Yvetka je&nbsp;chytrá hlavička a&nbsp;jsme celkem rádi, že&nbsp;teď se&nbsp;už&nbsp;zabaví sama <em>(8.&nbsp;rok manželství).</em> Potkal jsem v&nbsp;Praze Niky: za&nbsp;ty&nbsp;dva roky se&nbsp;stačila vdát i&nbsp;rozvést a&nbsp;smrdí pivem jak závozník. Televize nás už&nbsp;začala nudit, kupujeme spoustu knih, předplatili jsme si&nbsp;křesla v&nbsp;opeře a&nbsp;pořídili si&nbsp;apartní stereogramofon, vždy před spaním si&nbsp;pouštíme hot jazz a&nbsp;k&nbsp;němu sklenku whisky s&nbsp;ledem.</span></p>
          <p class="chunk" data-nb-ref-number="119" data-nb-words="152" data-nb-chars="1018"><span class="idea" data-nb-ref-number="120" id="idea120" data-nb-words="152" data-nb-chars="1018">Borek v&nbsp;závodě zamířil nahoru <em>(9.&nbsp;rok manželství).</em> Rozehrávají se&nbsp;zajímavé šachy: Jan Hurník, nástupce ředitele Gráfa, je&nbsp;přeložen do&nbsp;Prahy na&nbsp;generální ředitelství a&nbsp;bere si&nbsp;svého náměstka Bogana Tušla s&nbsp;sebou. Za&nbsp;ta&nbsp;společná léta jsem se&nbsp;s&nbsp;Boganem velice sblížil: cenná pozice v&nbsp;pražském ústředí. Nový ředitel Landa je&nbsp;skvělý: hned mi&nbsp;nabídl tykání. Ekonomickým náměstkem se&nbsp;stal dle posloupnosti Caha: vlažná vodička a&nbsp;slabingr. Jezdím do&nbsp;Prahy už&nbsp;pravidelně. Systematicky posiluji konexi s&nbsp;Tušlem, která slibně košatí. Přemluvil jsem Janu, aby se&nbsp;dala zvolit do&nbsp;závodní rady. Nalézám v&nbsp;manželce schopnou spolupracovnici <em>(10.&nbsp;rok manželství),</em> zorganizovala v&nbsp;závodě ženský koutek. Vytloukla z&nbsp;toho slušnou publicitu a&nbsp;postoupila do&nbsp;okresní odborové rady. Prosadil jsem svou myšlenku kontinuálních velkokapacitních sušáren proti Cahovi. Caha se&nbsp;pokusil o&nbsp;podtrh proti mně. Přivezl jsem do&nbsp;Prahy celou dokumentaci a&nbsp;získal Tušla. Caha přeložen do&nbsp;Jihlavy. Stávám se&nbsp;nejmladším náměstkem ředitele v&nbsp;severočeském kraji.</span></p>
          <p class="chunk" data-nb-ref-number="120" data-nb-words="85" data-nb-chars="530"><span class="idea" data-nb-ref-number="121" id="idea121" data-nb-words="85" data-nb-chars="530">Manžel teď žije jen pro podnik <em>(11.&nbsp;rok manželství).</em> Vzala jsem si&nbsp;neplacenou dovolenou: trochu mě&nbsp;zlobí nervy. Babička zemřela. Yveta přenesla svou náklonnost kamsi ven. V&nbsp;některých věcech je&nbsp;už&nbsp;těžko jí&nbsp;porozumět. Dnešní škola je&nbsp;mi&nbsp;dost odporná. V&nbsp;lázních jsem poznala učitele literatury, který měl za&nbsp;to, že&nbsp;Alphons Daudet je&nbsp;plavecký šampion. Zač platíme tyhle lidi? Cítím únavu. Nejraději jsem sama. Čtu… teď Virginii Woolfovou. V&nbsp;lázních jsem četla celý den jednu báseň Paula Claudela. Zamilovala jsem si&nbsp;procházky v&nbsp;dešti.</span></p>
          <p class="chunk" data-nb-ref-number="121" data-nb-words="121" data-nb-chars="707"><span class="idea" data-nb-ref-number="122" id="idea122" data-nb-words="121" data-nb-chars="707">Požádal jsem Janu, aby z&nbsp;našeho jídelníčku škrtla navždy vepřové a&nbsp;olejem nahrazovala máslo (tak třeba Japonci je&nbsp;skoro neznají). Nedbám ženiných výsměšných pohledů a&nbsp;snažím se&nbsp;večeřet co&nbsp;nejméně. Po&nbsp;moučných jídlech a&nbsp;po bílém víně musím vzít na&nbsp;noc tabletku gastrogelu <em>(12.&nbsp;rok manželství).</em> Ideální večeře je&nbsp;sklenka dobrého koňaku. Z&nbsp;Jany se&nbsp;nám stává neurotička. Na&nbsp;Yvetu už&nbsp;nestačí. Beru dceru někdy na&nbsp;procházku, mně se&nbsp;děvče svěří se&nbsp;vším… skoro bych řekl, že&nbsp;mě&nbsp;zbožňuje&nbsp;– bohužel na&nbsp;ni&nbsp;zbývá stále méně času. Koupili jsme si&nbsp;vůz, Škoda 1000-MB (tisíc malých bolestí za&nbsp;čtyřicet tisíc korun). Teď už&nbsp;vlastně nemáme nač spořit… ale ve&nbsp;Švédsku bude asi zima a&nbsp;voda studená. Oba toužíme už&nbsp;jen po&nbsp;jihu…</span></p>
          <p class="chunk" data-nb-ref-number="122" data-nb-words="170" data-nb-chars="1136"><span class="idea" data-nb-ref-number="123" id="idea123" data-nb-words="170" data-nb-chars="1136">Naše manželská láska dozrála a&nbsp;zaoblila se: pohlavní kamarádství <em>(13.&nbsp;rok manželství).</em> Spiklenecká aliance proti nepříteli (kdysi příteli: tak jsme se&nbsp;přece potkali) tam venku. Milování: veselé, šetrné, uznalé, vděčné, racionální, pohodlné, zdravotní, omluvné, ohleduplné&nbsp;– VYVÁLET SE&nbsp;TAK V&nbsp;TRNITÉM HOUŠTÍ&nbsp;– a&nbsp;jeho ovoce jako jablko z&nbsp;ošetřovaného, okopávaného, hnojeného, postřikovaného a&nbsp;prostříhávaného stromu, chráněného vápenným nátěrem proti hmyzu a&nbsp;drátěným pletivem proti hlodavcům, plod velký, oblý, sytě vybarvený, hladký, lesklý, sladký, sytící, dokonalý… jaký se&nbsp;v&nbsp;přírodě nevyskytuje. V&nbsp;Kalifornii prý balí jablka ještě na&nbsp;stromě… Česká jablka zvítězila na&nbsp;švýcarském trhu mezi tisíci slavných a&nbsp;perfektních odrůd z&nbsp;kuriózního důvodu: našel se&nbsp;v&nbsp;nich občas červ… živý to&nbsp;důkaz jejich neindustriálního původu. Manželský sex po&nbsp;tolika letech… mezi námi, důvěrně: už&nbsp;nehraje velkou roli. Jsou snad věci estetičtější a… čistší. Tak například existuje kultura. Nejlépe je&nbsp;jít spát každý v&nbsp;jinou dobu a&nbsp;vyhnout se&nbsp;tak vysilujícímu vydražďování a&nbsp;výdeji sil… prostě šetřit se. A&nbsp;když k&nbsp;tomu přece dojde&nbsp;– tak se&nbsp;už&nbsp;pořádně zničit.</span></p>
          <p class="chunk" data-nb-ref-number="123" data-nb-words="82" data-nb-chars="536"><span class="idea" data-nb-ref-number="124" id="idea124" data-nb-words="82" data-nb-chars="536">Nastala zajímavá situace: ředitel Landa v&nbsp;Praze zvadl. Muži v&nbsp;centru ho&nbsp;odepisují. Strávil jsem veselé tři hodiny s&nbsp;knihovnicí generálního ředitelství… štíhlá opálená blondýnka <em>(14.&nbsp;rok manželství),</em> sportovně sexy… sedla si&nbsp;proti mně na&nbsp;desku stolu… Tušl byl pak nevrlý, že&nbsp;mě&nbsp;musel shánět rozhlasem. Šlo o&nbsp;vážnou věc: ministerstvo chce vtrhnout přes národní výbory do&nbsp;naší kompetence. Ujistil jsem lidi v&nbsp;centru, že&nbsp;Kotex udržím. Landa byl prý u&nbsp;ministra a&nbsp;spisuje memorandum předsednictvu vlády. Landa nikdy nevynikal odhadem situace.</span></p>
          <p class="chunk" data-nb-ref-number="124" data-nb-words="135" data-nb-chars="788"><span class="idea" data-nb-ref-number="125" id="idea125" data-nb-words="135" data-nb-chars="788">Patnácté výročí naší svatby: Borek byl velice korektní (růže, sekt, šperk atd.) a&nbsp;hned po&nbsp;obědě musel odjet do&nbsp;Prahy. Osaměla jsem nad sotva načatým dortem (Borek z&nbsp;něj snědl teninký řez a&nbsp;hned po&nbsp;něm tři tabletky gastrogelu). Dopila jsem láhev spíš z&nbsp;povinnosti, na&nbsp;můj vkus nebyl sekt dosti suchý, a&nbsp;spravila jsem si&nbsp;chuť koňakem. Do&nbsp;gramofonu Debussyho: Kruhy na&nbsp;vodě. Je&nbsp;mi&nbsp;pětatřicet let. Borkovi čtyřicet. Máme se&nbsp;ještě rádi? Není to&nbsp;teď už&nbsp;dost jedno? Yvetě je&nbsp;čtrnáct: už&nbsp;se&nbsp;jí&nbsp;rýsují ňadra. Obávám se, že&nbsp;už&nbsp;na&nbsp;nich cítila chlapcovu ruku. Mně ovšem ani slovo, to&nbsp;jen Borkovi cosi naznačila… dcery vždy tíhnou spíše k&nbsp;otcům. Borek mi&nbsp;vyčítá, že&nbsp;ji&nbsp;vůbec nevychovávám. Neurotizuje mě&nbsp;to. Borek ostatně Yvetě všecko toleruje. Věru prostinká výchova. A&nbsp;pohodlná <em>(15.&nbsp;rok manželství).</em></span></p>
          <p class="chunk" data-nb-ref-number="125" data-nb-words="328" data-nb-chars="2056"><span class="idea" data-nb-ref-number="126" id="idea126" data-nb-words="328" data-nb-chars="2056">Ředitel Landa nám spadl ze&nbsp;soklu, až&nbsp;mu&nbsp;chrustly obratle: bude dělat technologa v&nbsp;Bruntále za&nbsp;sotva dva tisíce… žádný strom neroste do&nbsp;nebe. Zatímním vedením podniku pověřen Drtílek, ale to&nbsp;je&nbsp;ovšem pouhé provizorium. Jako ředitel má&nbsp;přijít Duda nebo inž.&nbsp;Paroubek. Duda ovšem není odborník a&nbsp;zjistil jsem si, že&nbsp;nedokončil ani průmyslovku… Paroubek má&nbsp;jistý škraloup z&nbsp;Kralup. Nenápadně jsem mu&nbsp;tam poslal Střeláka, svého spolehlivého člověka. Střelák přivezl zajímavé zvěsti. Informoval jsem Tušla. Podařilo se&nbsp;mi&nbsp;pohřbít Dudův projekt kontinuálních velkokapacitních sušáren. Duda běsnil, přičetl to&nbsp;chudákovi starému Drtílkovi a&nbsp;zkrátil mu&nbsp;prémie… ale to&nbsp;je&nbsp;přece faux pas, to&nbsp;se&nbsp;v&nbsp;našich kruzích snad už&nbsp;nedělá… Muži v&nbsp;centru se&nbsp;tím baví. Sblížil jsem se&nbsp;s&nbsp;Dudou. Duda se&nbsp;definitivně zesměšnil. Na&nbsp;Paroubka se&nbsp;provalily machinace s&nbsp;ředitelským fondem&nbsp;– ten špinavec účtoval v&nbsp;reprezentačním americké cigarety a&nbsp;jeho syn je&nbsp;prodával číšníkovi! Ředitelem bude doktor Sekanina&nbsp;– ale copak může Kotex řídit zkrachovalý advokát? Obcházím si&nbsp;v&nbsp;Ústí městské, okresní a&nbsp;krajské výbory. Jak se&nbsp;však ukazuje, Sekanina je&nbsp;Tušlův člověk. Ale nový generální Blumenfeld si&nbsp;přivedl nového prvního náměstka, Tušl je&nbsp;teď pouze obyčejný náměstek… Muži v&nbsp;centru na&nbsp;mě&nbsp;hledí se&nbsp;zájmem <em>(16.&nbsp;rok manželství).</em> Tušl podnikl velkolepou operaci přes místopředsedu vlády. Generální Blumenfeld jmenován velvyslancem v&nbsp;Malajsii a&nbsp;na uprázdněný trůn se&nbsp;vrátil náš nezničitelný (protože už&nbsp;léta nic nedělá) Jan Hurník. Tušl se&nbsp;stává opět prvním náměstkem a&nbsp;faktickým šéfem koncernu. Bude chtít rychle obsadit Kotex a&nbsp;bez velkých úvah zvolí Sekaninu. Někteří muži v&nbsp;centru by&nbsp;měli raději mne. Odhodlávám se&nbsp;k&nbsp;dramatickému kroku: přijíždím do&nbsp;Prahy ještě v&nbsp;noci a&nbsp;zvoním u&nbsp;dveří Tušlovy vily. Z&nbsp;okna vzteklý Tušlův hlas… jde mi&nbsp;otevřít velice nevrle. Šílená minuta: uvědomuji si, že&nbsp;v&nbsp;příští hodině se&nbsp;mohu navždy zcela zničit… a&nbsp;připadá mi&nbsp;to&nbsp;náhle lákavé: zbavit se&nbsp;toho celého krámu… Silou se&nbsp;ovládám a&nbsp;stoupám za&nbsp;Tušlem po&nbsp;schodech nahoru. Kostky jsou vrženy… Padly mi&nbsp;samé šestky.</span></p>
          <p class="chunk" data-nb-ref-number="126" data-nb-words="150" data-nb-chars="909"><span class="idea" data-nb-ref-number="127" id="idea127" data-nb-words="150" data-nb-chars="909">Borek se&nbsp;stal ředitelem Kotexu. Pracuje teď do&nbsp;noci. Oba bereme librium <em>(17.&nbsp;rok manželství).</em> Pro manželku ředitele není vhodné být zaměstnána v&nbsp;podniku svého muže. Za&nbsp;dva měsíce vystřídám choť ředitele Armokovu v&nbsp;krajském výboru československo-sovětského přátelství. Budu tam mít k&nbsp;dispozici vůz&nbsp;– už&nbsp;třetí pro naši rodinu. Dva měsíce doma… polehávám a&nbsp;dívám se&nbsp;z&nbsp;okna. Všechny knihy jsem už&nbsp;přečetla… všechny ne. Některé nepřečtu už&nbsp;nikdy… dívám se&nbsp;na&nbsp;jejich hřbety za&nbsp;sklem: víme o&nbsp;sobě navzájem už&nbsp;vše. Mám důvodné podezření, že&nbsp;Yveta přišla o&nbsp;nevinnost už&nbsp;před svými prvními tanečními. Borek jí&nbsp;na&nbsp;ně&nbsp;koupil platinový prsten se&nbsp;safírem (k těm jejím náušnicím), mně večerní pelerínu ze&nbsp;stříbrných lišek. Sedím na&nbsp;galerii v&nbsp;první řadě a&nbsp;z&nbsp;očí lidí cítím nepřátelství. Závidí nám, ovšem… ale jejich nenávist je&nbsp;daleko silnější&nbsp;– Budeme se&nbsp;stěhovat do&nbsp;ředitelského bytu, ty&nbsp;dva pokoje nám už&nbsp;dávno nestačily.</span></p>
          <p class="chunk" data-nb-ref-number="127" data-nb-words="122" data-nb-chars="831"><span class="idea" data-nb-ref-number="128" id="idea128" data-nb-words="122" data-nb-chars="831">Jana modernizuje náš byt v&nbsp;prvním patře, já&nbsp;celý objekt čp.&nbsp;2000: ústřední topení, koupelny, plyn, do&nbsp;všech místností parkety. Do&nbsp;každé svobodárny standardní nábytek, koberec, záclony, rozhlas po&nbsp;drátě, vázu z&nbsp;hutnického skla a&nbsp;reprodukci Renoirových Milenců v&nbsp;trávě <em>(18.&nbsp;rok manželství).</em> Energické reformy v&nbsp;závodě. Lidé na&nbsp;mě&nbsp;hledí s&nbsp;nedůvěrou. Jsem úplně sám… hlavně si&nbsp;nepřipustit strach&nbsp;– Technický náměstek Ruml jezdí podezřele často do&nbsp;Prahy. Můj spolehlivý Střelák mi&nbsp;prokazuje neocenitelné služby. Ruml tajně navštívil Tušla. V&nbsp;rámci reorganizace Kotexu ruším funkce technického a&nbsp;ekonomického náměstka a&nbsp;ustanovuji svým jediným náměstkem Střeláka. Yveta nežije dobrým životem. Jako bychom její výchovu zmeškali… teď je&nbsp;už&nbsp;pozdě. Časový stres stále sílí. Koupil jsem menší říční plachetnici, trocha sportu… nezbytný relax.</span></p>
          <p class="chunk" data-nb-ref-number="128" data-nb-words="148" data-nb-chars="913"><span class="idea" data-nb-ref-number="129" id="idea129" data-nb-words="148" data-nb-chars="913">Jeli jsme si&nbsp;s&nbsp;Borkem prohlédnout naši novou chatu u&nbsp;řeky. Vzhledem k&nbsp;lodi byla už&nbsp;nezbytná. Koupi zařídil kulantně náš dobrý Frantík Střelák. V&nbsp;domku žil bývalý ředitel pan doktor Gráf, zcela sám… poslední léta prý už&nbsp;skoro nevycházel. Při podpisu smlouvy v&nbsp;našem bytě se&nbsp;Evžen Gráf tichounce smál: obraz <em>Rhythmic Progression</em> (nelítostná geometrie pestrých vertikál, v&nbsp;pravém dolním rohu malý černý čtvereček) pochází prý z&nbsp;jeho majetku. Opravdu zde už&nbsp;byl při našem příchodu, samozřejmě jej doktoru Gráfovi ochotně vrátíme… starý pán decentně odmítá. Borek mu&nbsp;nabízí prohlídku závodu, který doktor Gráf před dvaceti lety řídil… starý pán decentně odmítá, odmítá i&nbsp;koňak a&nbsp;tichounkým hlasem prosí jen o&nbsp;sklenku čisté vody. Sotva si&nbsp;v&nbsp;ní svlažil rty. Odmítl i&nbsp;odvoz autem… odešel pěšky opíraje se&nbsp;o&nbsp;hůl. Starý gentleman… zanedlouho v&nbsp;Praze zemřel: vysoký věk a&nbsp;celkové vyčerpání. Znaven a&nbsp;znechucen tímto světem&nbsp;–</span></p>
          <p class="chunk" data-nb-ref-number="129" data-nb-words="100" data-nb-chars="603"><span class="idea" data-nb-ref-number="130" id="idea130" data-nb-words="100" data-nb-chars="603">Oslavili jsme Yvetinu zletilost (dort s&nbsp;osmnácti svíčkami, bílé růže, sekt, šperk atd.) a&nbsp;dcera měla největší radost, když jí&nbsp;Borek zařídil prázdninovou cestu do&nbsp;Švédska… vrátila se&nbsp;zklamaná. <em>(19.&nbsp;rok manželství)</em> My&nbsp;strávili deset dní s&nbsp;vozem v&nbsp;jižní Francii, Avignon, Menton, Monte Carlo, Cap ďAntibes… milé, ale dost únavné. A&nbsp;pak týden v&nbsp;Tunisu… viděli jsme lidi skoro nahé a&nbsp;žijící doslova z&nbsp;ničeho. Žebrali, ale v&nbsp;jejich očích je&nbsp;cosi atavistického, divokého… podivně vzrušujícího&nbsp;– Borek dal&nbsp;– ač&nbsp;jsme byli varováni&nbsp;– malé nahé dívence frank, a&nbsp;rázem se&nbsp;vyrojila tlupa, která nás div neroztrhala&nbsp;–</span></p>
          <p class="chunk" data-nb-ref-number="130" data-nb-words="159" data-nb-chars="965"><span class="idea" data-nb-ref-number="131" id="idea131" data-nb-words="159" data-nb-chars="965">Nejkrásnější měsíc rokuje říjen. Jsme spolu sami celý den v&nbsp;Krušných horách. Horské louky… milovali jsme je&nbsp;oba. Slunce stoupá z&nbsp;trávy. Je&nbsp;jak kovová, na&nbsp;špičkách rudá jak spálená krvavým větrem. Nechali jsme vůz stát a&nbsp;šli dobrou hodinu pěšky. Utrmáceni a&nbsp;opilí pozdním sluncem… Ve&nbsp;vyhlídkové restauraci Komáří vížka ledový džus s&nbsp;ananasem. A&nbsp;doma hned, ještě před osprchováním, gin z&nbsp;velkých sklenic. Při něm jsme vyjedli celou spíž&nbsp;– zítra ráno nám bude hrozně. Ale to&nbsp;jen proto, abychom přehlušili ten smutek… smutek však křičí stále hlasitěji. Zardousit jej… on&nbsp;zardousí nás. Do&nbsp;gramočenžru až&nbsp;po&nbsp;vrch zběsilý beat. Po&nbsp;nekonečně dlouhé době chceme být zas jednou spolu… To&nbsp;z&nbsp;lásky, z&nbsp;potřeby nebo ze&nbsp;zoufalství? Blížíme se&nbsp;k&nbsp;sobě: dva truchliví zápasníci těžké váhy vstupují ještě jednou do&nbsp;ringu. O&nbsp;nic tu&nbsp;však nejde. Výsledek předem domluven: prohrajem oba. A&nbsp;zítra budem ležet celý den jak zabití <em>(20.&nbsp;rok manželství).</em> Poslední vzrušení: dokonale se&nbsp;zničit.</span></p>
        </section>
        <section>
          <p class="chunk" data-nb-ref-number="131" data-nb-words="16" data-nb-chars="121"><span class="idea" data-nb-ref-number="132" id="idea132" data-nb-words="16" data-nb-chars="121"><em>TRŠICKÝ ZAHRADNÍK Julius Mück vypěstoval trojbarevnou růži. Zpočátku kvete žlutě, později růžově a&nbsp;ke konci tmavočerveně.</em></span></p>
          <p class="chunk" data-nb-ref-number="132" data-nb-words="42" data-nb-chars="213"><span class="idea" data-nb-ref-number="133" id="idea133" data-nb-words="42" data-nb-chars="213"><em>JAKÝ MÁME VLASTNĚ ROK? My&nbsp;píšeme 1968, v&nbsp;Indii rok 2511 podle buddhistické éry a&nbsp;rok 2495 podle Džajnové éry. V&nbsp;Iráku mají v&nbsp;kalendáři rok 1388 a&nbsp;v&nbsp;Etiopii 1961. V&nbsp;Japonsku mají teprve rok 43 a&nbsp;v&nbsp;Izraeli již 5729.</em></span></p>
          <p class="chunk" data-nb-ref-number="133" data-nb-words="57" data-nb-chars="347"><span class="idea" data-nb-ref-number="134" id="idea134" data-nb-words="57" data-nb-chars="347">ZA&nbsp;GRAM RŮŽOVÉHO OLEJE se&nbsp;na&nbsp;světovém trhu platí jeden a&nbsp;čtvrt gramu zlata, takže Bulhaři nadarmo neříkají, že&nbsp;růže je&nbsp;nad zlato. Pro zajímavost: gram růžového oleje se&nbsp;vyrobí asi ze&nbsp;dvou tisíc okvětních lístků růže. Bulharsko tento olej vyváží do&nbsp;řady států, především do&nbsp;Francie, jejíž kosmetický průmysl by&nbsp;se&nbsp;bez této vzácné suroviny neobešel.</span></p>
          <p class="chunk" data-nb-ref-number="134" data-nb-words="5" data-nb-chars="23"><span class="idea" data-nb-ref-number="135" id="idea135" data-nb-words="5" data-nb-chars="23">LET’S&nbsp;MAKE LOVE NOT WAR</span></p>
          <p class="chunk" data-nb-ref-number="135" data-nb-words="63" data-nb-chars="404"><span class="idea" data-nb-ref-number="136" id="idea136" data-nb-words="63" data-nb-chars="404">Modrý renault s&nbsp;plyšovým tygrem na&nbsp;zadním okénku prudce zabrzdil na&nbsp;továrním nádvoří Kotexu. Manželé Borek a&nbsp;Jana Trojanovi přijeli s&nbsp;dcerou Yvetou a&nbsp;sousedkou z&nbsp;domu čp.&nbsp;2000 slečnou Broňou Berkovou na&nbsp;večerní podnikovou výroční slavnost v&nbsp;závodní jídelně. Dvířka auta bouchala a&nbsp;čtveřice ve&nbsp;veselém hovoru kráčela k&nbsp;ozářeným girlandám nad vchodem. Plyšový tygr v&nbsp;zamčeném autě ospale vyhlížel za&nbsp;sklem.</span></p>
          <p class="chunk" data-nb-ref-number="136" data-nb-words="62" data-nb-chars="370"><span class="idea" data-nb-ref-number="137" id="idea137" data-nb-words="62" data-nb-chars="370">Sál plný svátečně oděných lidí, muži hladce oholeni a&nbsp;v&nbsp;čerstvých bílých košilích, ženy se&nbsp;zářícíma očima, všude radost a&nbsp;smích a&nbsp;květiny: ve&nbsp;vázičkách na&nbsp;každém stole, v&nbsp;dvojité řadě květináčů kolem pódia orchestru, ve&nbsp;vlasech žen… Elektrikář Alex Serafin se&nbsp;několikrát marně pokusil o&nbsp;obvyklý virvál a&nbsp;vystrkán do&nbsp;nejzazšího rohu opil se&nbsp;přímo z&nbsp;láhve a&nbsp;usnul na&nbsp;zemi.</span></p>
          <p class="chunk" data-nb-ref-number="137" data-nb-words="38" data-nb-chars="224"><span class="idea" data-nb-ref-number="138" id="idea138" data-nb-words="38" data-nb-chars="224">Mladý inženýr Dominik Neuman se&nbsp;uctivě uklonil svému řediteli Trojanovi a&nbsp;jeho choti a&nbsp;poprosil jeho dceru Yvetu o&nbsp;tanec, tři úsměvy mu&nbsp;vyšly v&nbsp;odpověď, Yveta nedočkavě vyskočila od&nbsp;stolu a&nbsp;krásný mladý pár vyplul na&nbsp;parket.</span></p>
          <p class="chunk" data-nb-ref-number="138" data-nb-words="7" data-nb-chars="37"><span class="idea" data-nb-ref-number="139" id="idea139" data-nb-words="7" data-nb-chars="37">„Kdo to&nbsp;je?“ zeptala se&nbsp;Jana manžela.</span></p>
          <p class="chunk" data-nb-ref-number="139" data-nb-words="6" data-nb-chars="40"><span class="idea" data-nb-ref-number="140" id="idea140" data-nb-words="6" data-nb-chars="40">„Náš nový kybernetik. Hezký párek, viď?“</span></p>
          <p class="chunk" data-nb-ref-number="140" data-nb-words="16" data-nb-chars="95"><span class="idea" data-nb-ref-number="141" id="idea141" data-nb-words="16" data-nb-chars="95">„Sluší jim to… moc…“ A&nbsp;Borek s&nbsp;Janou dojatě přihlíželi tanci své dcery se&nbsp;sympatickým mladíkem.</span></p>
          <p class="chunk" data-nb-ref-number="141" data-nb-words="71" data-nb-chars="412"><span class="idea" data-nb-ref-number="142" id="idea142" data-nb-words="71" data-nb-chars="412">Dominik něžně držel Yvetu za&nbsp;prsty a&nbsp;kolem pasu, rozechvěle hleděl na&nbsp;její zlaté vlasy a&nbsp;bledou pleť, jíž prosvítaly modré žilky, vdechoval její vůni, při otáčkách opětoval úsměvy jejích sympatických rodičů a&nbsp;kroužením vedl svou princeznu po&nbsp;parketu dál až&nbsp;k&nbsp;samé hudbě… Hezkej kluk a&nbsp;moc milej, radovala se&nbsp;Yveta v&nbsp;jeho lehkém objetí, a&nbsp;když bude takhle milej ještě dál, budem se&nbsp;spolu milovat a&nbsp;bude to&nbsp;krásný…</span></p>
          <p class="chunk" data-nb-ref-number="142" data-nb-words="102" data-nb-chars="606"><span class="idea" data-nb-ref-number="143" id="idea143" data-nb-words="102" data-nb-chars="606"><em>V&nbsp;Teově pokoji v&nbsp;přízemí domu čp.&nbsp;2000 stáli mlčky proti sobě starý Teo a&nbsp;Iša, jeho třiatřicetiletý syn. Vyhýbaje se&nbsp;otcovu upřenému pohledu přejížděl Iša očima po&nbsp;bělavých zdech a&nbsp;po oblačné mase lůžkovin nastlaných vysoko k&nbsp;oknu, zachvěl se&nbsp;při spatření dlouhého biče z&nbsp;hroší kůže s&nbsp;rukojetí vyztuženou rákosem, jenž visel na&nbsp;rámu obrovského osmidílného okna, a&nbsp;když pak spočinul zraky na&nbsp;dvoumetrové kovové tyči přichystané již u&nbsp;okenního rámu, vydral se&nbsp;mu&nbsp;z&nbsp;úst bolestný vzdech. Tu&nbsp;položil Teo synovi ruku na&nbsp;rameno, Iša sklonil hlavu a&nbsp;vyšel z&nbsp;pokoje ven na&nbsp;ulici do&nbsp;béžových návějí pouštního prachu.</em></span></p>
          <p class="chunk" data-nb-ref-number="143" data-nb-words="50" data-nb-chars="300"><span class="idea" data-nb-ref-number="144" id="idea144" data-nb-words="50" data-nb-chars="300">Za&nbsp;všeobecného veselí v&nbsp;sále ohlásil kapelník dámskou volenku. Dominik přišel vyzvat k&nbsp;tanci Yvetinu matku Janu, Borek jim s&nbsp;úsměvem popřál pěkný taneček a&nbsp;již se&nbsp;z&nbsp;houfu vynořila Broňa Berková a&nbsp;vesele zvala Borka na&nbsp;parket. Kapela spustila polku a&nbsp;Broňa položila své paže Borkovi zlehka kolem krku.</span></p>
          <p class="chunk" data-nb-ref-number="144" data-nb-words="65" data-nb-chars="369"><span class="idea" data-nb-ref-number="145" id="idea145" data-nb-words="65" data-nb-chars="369">Novomanželé Břeťa a&nbsp;Jitka Traklovi na&nbsp;sebe mrkli a&nbsp;držíce se&nbsp;za&nbsp;ruce vyběhli ze&nbsp;sálu, spěchali nádvořím a&nbsp;večerní ulicí k&nbsp;svému domu čp.&nbsp;2000 a&nbsp;vyběhli po&nbsp;schodech do&nbsp;svého druhého patra. Už&nbsp;se&nbsp;líbali, když za&nbsp;sebou zamykali dveře dívčí svobodárny, rozsvítili si&nbsp;jen na&nbsp;docela malou chvilinku a&nbsp;hned zas zhasli a&nbsp;do tmy zazníval jejich šťastný smích a&nbsp;horoucí něžnosti.</span></p>
          <p class="chunk" data-nb-ref-number="145" data-nb-words="103" data-nb-chars="666"><span class="idea" data-nb-ref-number="146" id="idea146" data-nb-words="103" data-nb-chars="666"><em>V&nbsp;sále nastalo vzrušení, když vstoupil Iša, Teův syn, doprovázený Maddou Serafinovou. Úspěšná a&nbsp;slavná ústecká prostitutka nejdražší kategorie Madda vypadala ve&nbsp;svých čtyřiceti letech skvěle: své učinily prvotřídní kosmetické, masérské a&nbsp;krejčovské salony metropole, tenis, badminton, jachting a&nbsp;nesčetné zájezdy do&nbsp;oblíbených Karlových Varů a&nbsp;k&nbsp;mořím s&nbsp;bohatými milenci&nbsp;– toho všeho se&nbsp;však nyní senzačně a&nbsp;náhle zřekla pro Išu, svou poslední a&nbsp;ryze platonickou velkou lásku… Iša pak vzbudil svým příchodem napětí, rozruch i&nbsp;obavy, neboť město nemělo dosud ve&nbsp;svých zdech proroka a&nbsp;v&nbsp;této kritické době&nbsp;– NEPŘIŠEL JSEM RUŠIT ZÁKONY, řekl však Iša, NÝBRŽ NAPLNIT JE.</em></span></p>
          <p class="chunk" data-nb-ref-number="146" data-nb-words="159" data-nb-chars="873"><span class="idea" data-nb-ref-number="147" id="idea147" data-nb-words="159" data-nb-chars="873">A&nbsp;Dáša Zíbrtová nad svým spícím Alexem vzhlížela vlhkýma očima k&nbsp;Išovi, vzpomínajíc náhle na&nbsp;svou dávnou lásku Juldu Serafina&nbsp;– na&nbsp;ony světlé dny tenkrát dávno, kdy jsem se&nbsp;cítila tak čistá a&nbsp;tak šťastná, kdy jsem byla ještě schopna radovat se&nbsp;třeba jen z&nbsp;jitřní sluneční záře na&nbsp;roletě a&nbsp;třeba vůbec jen z&nbsp;toho, že&nbsp;je&nbsp;ráno, ze&nbsp;zaprášených akátových listů, z&nbsp;mňoukání kočky z&nbsp;rezavého drátěného plotu, z&nbsp;vůně asfaltu a&nbsp;snad i&nbsp;ze samého prachu na&nbsp;cestě a&nbsp;měla přitom neuvěřitelně ráda nejen ty&nbsp;děti na&nbsp;staré faře, ale i&nbsp;jejich nemožné rodiče, i&nbsp;svou vzteklou švestru Jandovou a&nbsp;své řeznické pacienty z&nbsp;jatek, ba&nbsp;i&nbsp;ty simulanty, kterým jde jen o&nbsp;to, jak si&nbsp;stavět chaty u&nbsp;Labe a&nbsp;pobírat přitom nemocenskou… já&nbsp;je&nbsp;všecky docela <em>milovala…</em> snad tím to&nbsp;bylo, že&nbsp;jsem byla tenkrát tak šťastná… A&nbsp;Dáša Zíbrtová vzhlížela k&nbsp;Išovi s&nbsp;nadějí, zda by&nbsp;jí&nbsp;mohl pomoci opakovat ten <em>zázrak…</em></span></p>
          <p class="chunk" data-nb-ref-number="147" data-nb-words="107" data-nb-chars="601"><span class="idea" data-nb-ref-number="148" id="idea148" data-nb-words="107" data-nb-chars="601">Výroční slavnost se&nbsp;překrásně vydařila. Závodní jídelnou se&nbsp;rozléhala hudba, lidé jako by&nbsp;zapomněli na&nbsp;své rozepře a&nbsp;sváry, smáli se&nbsp;spolu, tančili, objímali se&nbsp;a&nbsp;sálem zněl sílící zpěv… Dominik tančil už&nbsp;jen s&nbsp;Yvetou ve&nbsp;vzdušném objetí a&nbsp;líbali se&nbsp;očima, Borek tančil s&nbsp;Janou a&nbsp;znovu s&nbsp;Broňou… Jana je&nbsp;míjela s&nbsp;úsměvem na&nbsp;parketu, těšíc se&nbsp;ze&nbsp;svého muže, ze&nbsp;své dcery a&nbsp;z&nbsp;jejího něžného nápadníka… A&nbsp;Borkovi stoupalo dojetí k&nbsp;hrdlu, naslouchal Bronině smíchu těsně u&nbsp;své tváře a&nbsp;okouzlen kroužil po&nbsp;hladkém parketu v&nbsp;úžasu, kolik je&nbsp;v&nbsp;lidech radosti a&nbsp;šťasten s&nbsp;nimi se&nbsp;všemi… jako velice mladý hoch.</span></p>
          <p class="chunk" data-nb-ref-number="148" data-nb-words="133" data-nb-chars="795"><span class="idea" data-nb-ref-number="149" id="idea149" data-nb-words="133" data-nb-chars="795">Když pak nastala noc, vycházeli lidé ze&nbsp;sálu a&nbsp;trousili se&nbsp;tmavým nádvořím do&nbsp;svých domovů. K&nbsp;parkujícímu modrému renaultu došla rozesmátá skupinka, manželé Trojanovi se&nbsp;pohodlně usadili na&nbsp;přední sedadlo svého vozu, Yveta na&nbsp;zadní a&nbsp;vypukl veselý spor, zda do&nbsp;vozu přibrat ještě Dominika, nebo Broňu Berkovou&nbsp;– rozjařená Broňa vdechovala čerstvý vzduch zvracejíc tvář k&nbsp;hvězdám v&nbsp;onom náhlém pocitu prudkého štěstí, jak je&nbsp;krásné žít na&nbsp;tomto světě… jako už&nbsp;mladé dívky blouznívají. V&nbsp;tom se&nbsp;ze&nbsp;tmy s&nbsp;dupáním vyřítil právě procitnuvší Alex Serafin, masitě štípl Broňu do&nbsp;stehna a&nbsp;tvrdě se&nbsp;nakýbloval do&nbsp;auta. Motor vozu naskočil, Broňa s&nbsp;Dominikem zůstali stát na&nbsp;betonu a&nbsp;ze zadního okénka auta na&nbsp;ně&nbsp;cenil zuby plyšový tygr&nbsp;– prudkým vyjížděním auta se&nbsp;rozhoupal, jako by&nbsp;se&nbsp;chystal ke&nbsp;skoku.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./milenci_a_vrazi_033.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-9bNOD5siUQiYHwpdQ9XLrl5iL0XtJ43xL2ypCxvENpQ="></script>
  </body>
</html>